
<目录>石部第九卷_金石之三

<篇名>丹砂

内容：（《本经》上品） 
【释名】朱砂。 
时珍曰∶丹乃石名，其字从井中一点，象丹在井中之形，义出许慎《说文》。后人以丹 
为朱色之名，故呼朱砂。 
【集解】《别录》曰∶丹砂生符陵山谷，采无时。光色如云母可拆者，良。作末名真朱。 
弘景曰∶即今朱砂也。俗医别取武都仇池雄黄夹雌黄者，名为丹砂用之，谬矣。符陵是 
涪州接巴郡南，今无复采者。乃出武陵、西川诸蛮夷中，皆通属巴地，故谓之巴砂。《仙经》 
亦用越砂，即出广州临漳者。此二处并好，惟须光明莹澈为佳。如云母片者，谓之云母砂。 
如樗蒲子、紫石英形者，谓之马齿砂，亦好。如大小豆及大块圆滑者，谓之豆砂。细末碎者， 
谓之末砂。此二种粗，不入药用，但可画用尔。采砂皆凿坎入数丈许。虽同出一郡县，亦有 
好恶。地有水井，胜火井也。仙方炼饵，最为长生之宝。 
恭曰∶丹砂大略二种，有土砂、石砂。其土砂，复有块砂、末砂，体并重而色黄黑，不 
任画。用疗疮疥亦好，但不入心腹之药。然可烧之，出水银乃多也。其石砂有十数品∶最上 
者为光明砂，云一颗别生一石龛内，大者如鸡卵，小者如枣栗，形似芙蓉，破之如云母，光 
明照彻，在龛中石台上生，得此者，带之辟恶，为上。其次或出石中，或出水内，形块大者 
如拇指，小者如杏仁，光明无杂，名马牙砂，一名无重砂，入药及画俱善，俗间亦少有之。 
其磨 新井、别井、水井、火井、芙蓉、石末、石堆、豆末等砂，形类颇相似。入药及画， 
当择去其杂土石，便可用矣。别有越砂，大者如拳，小者如鸡鸭卵，形虽大，其杂土石，不 
如细而明净者。《经》言末之名真朱者，谬矣，岂有一物以全末殊名乎？ 
曰∶砂凡百等，不可一一论。有妙硫砂，如拳许大，或重一镒，有十四面，面如镜， 
若遇阴沉天雨，即镜面上有红浆汁出。有梅柏砂，如梅子许大，夜有光生，照见一室。有白 
庭砂，如帝珠子许大，面上有小星现。有神座砂、金座砂、玉座砂，不经丹灶，服之而自延 
寿命。次有白金砂、澄水砂、阴成砂、辰锦砂、芙蓉砂、镜面砂、箭镞砂、曹末砂、土砂、 
金星砂、平面砂、神末砂等，不可一一细述也。 
颂曰∶今出辰州、宜州、阶州，而辰砂为最。生深山石崖间，土人采之，穴地数十尺始 
见其苗，乃白石，谓之朱砂床。砂生石上，其大块者如鸡子，小者如石榴子，状若芙蓉头、 
箭镞，连床者紫黯若铁色，而光明莹澈，碎之崭岩作墙壁，又似云母片可拆者，真辰砂也， 
无石者弥佳。过此皆淘土石中得之，非生于石床者。宜砂绝有大块者，碎之亦作墙壁，但罕 
有类物状，而色亦深赤，为用不及辰砂，盖出土石间，非白石床所生也。然近宜州邻地、春 
州、融州皆有砂，故其水尽赤。每烟雾郁蒸之气，亦赤黄色，土人谓之朱砂气，尤能作瘴疠 
为人患也。阶砂又次之，都不堪入药，惟可画色尔。凡砂之绝好者，为光明砂，其次谓之颗 
块，其次谓之鹿簌，其下谓之末砂。惟光明砂入药，余并不用。 
宗 曰∶丹砂，今人谓之朱砂。辰州砂多出蛮峒、锦州界、 獠峒、老鸦井。其井深广 
数十丈，先聚薪于井焚之。其青石壁迸裂处，即有小龛。龛中自有白石床，其石如玉。床上 
乃生砂，小者如箭镞，大者如芙蓉，光明可鉴，研之鲜红，砂洎床大者重七、八两至十两。 
晃州所出形如箭镞带石者，得自土中，非此比也。 
承曰∶金州、商州亦出一种砂，色微黄，作土气。陕西、河东、河北、汴东、汴西并以 
入药，长安、蜀州研以代银朱作漆器。又信州近年出一种砂，极有大者，光芒墙壁，略类宜 
州所产。然有砒气，破之多作生砒色。若入药用，见火恐杀人。今浙中市肆往往货之，不可 
不审。 
时珍曰∶丹砂以辰、锦者为最。麻阳即古锦州地。佳者为箭镞砂，结不实者为肺砂，细 
者为末砂。色紫不染纸者，为旧坑砂，为上品；色鲜染纸者，为新坑砂，次之。苏颂、陈承 
所谓阶州、金、商州砂者，乃陶弘景所谓武都雄黄，非丹砂也。范成大《桂海志》云∶本草 
以辰砂为上，宜砂次之。然宜州出砂处，与湖北大牙山相连。北为辰砂，南为宜砂，地脉不 
殊，无甚分别，老者亦出白石床上。苏颂乃云∶宜砂出土石间，非石床所生，是未识此也。 
别有一种色红质嫩者，名土坑砂，乃土石间者，不甚耐火。邕州亦有砂，大者数十、百两， 
作块黑暗，少墙壁，不堪入药，惟以烧取水银。颂云∶融州亦有，今融州无砂，乃邕州之讹 
也。 仙《庚辛玉册》云∶丹砂石以五溪山峒中产者，得正南之气为上。麻阳诸山与五溪相 
接者，次之。云南、波斯、西胡砂，并光洁可用。柳州一种砂，全似辰砂，惟块圆如皂角子， 
不入药用。商州、黔州土丹砂，宣、信州砂，皆内含毒瓦斯及金、银、铜、铅气，不可服。张 
果《丹砂要诀》云∶丹砂者，万灵之主，居之南方。或赤龙以建号，或朱鸟以为名。上品生 
于辰、锦二州石穴，中品生于交、桂，下品生于衡、邵。名有数种，清浊体异，真伪不同。 
辰、锦上品砂，生白石床之上，十二枚为一座，色如未开莲花，光明耀日。亦有九枚为一座。 
七枚、五枚者次之。每座中有大者为主，四围小者为臣朝护，四面杂砂一、二斗抱之。中有 
芙蓉头成颗者，亦入上品。又有如马牙光明者，为上品；白光若云母，为中品。又有紫灵砂， 
圆长似笋而红紫，为上品；石片棱角生青光，为下品。交、桂所出，但是座上及打石得，形 
似芙蓉头面光明者，亦入上品；颗粒而通明者，为中品；片段不明澈者，为下品。衡、邵所 
出，虽是紫砂，得之砂石中者，亦下品也。有溪砂，生溪州砂石之中；土砂，生土穴之中， 
土石相杂，故不入上品，不可服饵。唐李德裕《黄冶论》云∶光明砂者，天地自然之宝，在 
石室之间，生雪床之上。如初生芙蓉，红芭未拆。细者环拱，大者处中，有辰居之象，有君 
臣之位。光明外澈，采之者，寻石脉而求，此造化之所铸也。土宿真君曰∶丹砂受青阳之气， 
始生矿石，二百年成丹砂而青女孕，又二百年而成铅，又二百年成银，又二百年复得太和之 
气，化而为金，故诸金皆不若丹砂金为上也。 
【修治】 曰∶凡修事朱砂，静室焚香斋沐后，取砂以香水浴过，拭干，碎捣之，钵中 
更研三伏时。取一瓷锅子，每朱砂五两，用甘草二两，紫背天葵一镒，五方草一镒，着砂上 
下，以东流水煮三伏时，勿令水火阙。去药，以东流水淘净干晒，又研如粉。用小瓷瓶入青 
芝草、山须草半两盖之，下十斤火 ，从巳至子方歇，候冷取出，细研用。如要服，则 
以熬蜜丸细麻子大，空腹服一丸。 
时珍曰∶今法惟取好砂研末，以流水飞三次用。其末砂多杂石末、铁屑，不堪入药。又 
法∶以绢袋盛砂，用荞麦灰淋汁，煮三伏时取出，流水浸洗过，研粉飞晒用。又丹砂以石胆、 
硝石和埋土中，可化为水。 
【气味】甘，微寒，无毒。 
普曰∶神农∶甘；岐伯∶苦，有毒。扁鹊∶苦。李当之∶大寒。 
权曰∶有大毒。 
大明曰∶凉，微毒。之才曰∶恶磁石，畏碱水，忌一切血。 
时珍曰∶丹砂，《别录》云无毒，岐伯、甄权言有毒，似相矛盾。按《何孟春余冬录》 
云∶丹砂性寒而无毒，入火则热而有毒，能杀人，物性逐火而变。此说是也。丹砂之畏磁石、 
碱水者，水克火也。 曰∶铁遇神砂，如泥似粉。 
土宿真君曰∶丹砂用阴地缺、地骨皮、车前草、马鞭草、皂荚、石苇、决明、瞿麦、 
南星、白附子、乌头、三角酸、藕荷、桑椹、地榆、紫河车、地丁，皆可伏制。而金公以砂 
为子，有相生之道，可变化。 
【主治】身体五脏百病，养精神，安魂魄，益气明目，杀精魅邪恶鬼。久服通神明不老。 
能化为汞（《本经》）。通血脉，止烦满消渴，益精神，悦泽人面，除中恶腹痛，毒瓦斯疥 诸 
疮。轻身神仙（《别录》）。镇心，主尸疰抽风（甄权）。润心肺，治疮痂息肉，并涂之（大明）。 
治惊痫，解胎毒痘毒，驱邪疟，能发汗（时珍）。 
【发明】保升曰∶朱砂法火色赤而主心。 
杲曰∶丹砂纯阴，纳浮 
溜之火而安神明，凡心热者非此不能除。 
好古曰∶乃心经血分主药，主命门有余。 
青霞子曰∶丹砂外包八石，内含金精，禀气于甲，受气于丙，出胎见壬，结块成庚，增 
光归戊，阴阳升降，各本其原，自然不死。若以气衰血败，体竭骨枯，八石之功，稍能添益。 
若欲长生久视，保命安神，须饵丹砂。且八石见火，悉成灰烬；丹砂伏火，化为黄银。能重 
能轻，能神能灵，能黑能白，能暗能明。一斛人擎，力难升举；万斤遇火，轻速上腾。鬼神 
寻求，莫知所在。 
时珍曰∶丹砂生于炎方，禀离火之气而成，体阳而性阴，故外显丹色而内含真汞。其气 
不热而寒，离中有阴也。其味不苦而甘，火中有土也。是以同远志、龙骨之类，则养心气； 
同当归、丹参之类，则养心血；同枸杞、地黄之类，则养肾；同浓朴、川椒之类，则养脾； 
同南星、川乌之类，则祛风。可以明目，可以安胎，可以解毒，可以发汗，随佐使而见功， 
无所往而不可。夏子益《奇疾方》云∶凡人自觉本形作两人，并行并卧，不辨真假者，离魂 
病也。用辰砂、人参、茯苓，浓煎日饮，真者气爽，假者化也。《类编》云∶钱丕少卿夜多 
恶梦，通宵不寐，自虑非吉。遇邓州推官胡用之曰∶昔常如此。有道士教戴辰砂如箭镞者， 
涉旬即验，四五年不复有梦。因解髻中一绛囊遗之。即夕无梦，神魂安静。道书谓丹砂辟恶 
安魂，观此二事可征矣。 
《抱朴子》曰∶临沅县廖氏家，世世寿考。后徙去，子孙多夭折。他人居其故宅，复多 
寿考。疑其井水赤，乃掘之，得古人埋丹砂数十斛也。饮此水而得寿，况炼服者乎？ 
颂曰∶郑康成注《周礼》，以丹砂、石胆、雄黄、 石、磁石为五毒。古人惟以攻疮疡， 
而《本经》以丹砂为无毒，故多炼治服食，鲜有不为药患者，岂五毒之说胜乎？当以为戒。 
宗 曰∶朱砂镇养心神，但宜生使。若炼服，少有不作疾者。一医疾，服伏火者数粒， 
一旦大热，数夕而毙。沈存中云∶表兄李善胜炼朱砂为丹，岁余，沐浴再入鼎，误遗一块。 
其徒丸服之，遂发懵冒，一夕而毙。夫生朱砂，初生小儿便可服；因火力所变，遂能杀人， 
不可不谨。 
陈文中曰∶小儿初生，便服朱砂、轻粉、白蜜、黄连水，欲下胎毒。此皆伤脾败阳之药， 
轻粉下痰损心，朱砂下涎损神，儿实者服之软弱，弱者服之易伤，变生诸病也。 
时珍曰∶叶石林《避暑录》载∶林彦振、谢任伯皆服伏火丹砂，俱病脑疽死。张杲《医 
说》载∶张悫服食丹砂，病中消数年，发鬓疽而死。皆可为服丹之戒。而周密《野语》载∶ 
临川周推官平生孱弱，多服丹砂、乌、附药，晚年发背疽。医悉归罪丹石，服解毒药不效。 
疡医老祝诊脉曰∶此乃极阴证，正当多服伏火丹砂及三建汤。乃用小剂试之，复作大剂，三 
日后用膏敷贴，半月而疮平，凡服三建汤一百五十服。此又与前诸说异。盖人之脏腑禀受万 
殊，在智者辨其阴阳脉证，不以先入为主。非妙入精微者，不能企此。 
【附方】旧八，新二十七。 
服食丹砂∶三皇真人炼丹方∶丹砂一斤，研末重筛，以醇酒沃之如泥状。盛以铜盘，置 
高阁上，勿令妇人见。 
燥则复以酒沃，令如泥，阴雨疾风则藏之。尽酒三斗，乃曝之，三百日当紫色。斋戒沐 
浴七日，静室饭丸麻子大，常以平旦，向日吞三丸。一月，三虫出；半年，诸病瘥；一年， 
须发黑；三年，神人至。（《太上玄变经》） 
小神丹方∶真丹末三斤，白蜜六斤。搅合日曝，至可丸，丸麻子大。每旦服十丸。一年， 
白发反黑，齿落更生，身体润泽，老翁成少。（《抱朴子内编》） 
明目轻身，去三尸，除疮癞。美酒五升，浸朱砂五两，五宿，日干研末，蜜丸小豆大。 
每服二十丸，白汤下，久服见效。（《卫生易简方》） 
神注丹方∶白茯苓四两（糯米酒煮，软竹刀切片，阴干为末），入朱砂末二钱。以乳香 
水 
打糊丸梧子大，朱砂末二钱为衣。阳日，二丸；阴日，一丸。要秘精，新汲水下；要逆气过 
精，温酒下。并空心。（王好古《医垒元戎》） 
乌髭变白∶小雌鸡二只，只与乌油麻一件同水饲之。放卵时，收取。先放者打窍，以朱 
砂末填入糊定，同众卵抱出鸡取出，其药自然结实，研粉，蒸饼和丸绿豆大。每酒下五、七 
丸。不惟变白，亦且愈疾。（张潞方） 
小儿初生六日，解胎毒，温肠胃，壮气血。朱砂豆大，细研，蜜一枣大，调与吮之，一 
日令尽。（姚和众《至宝方》） 
预解痘毒，初发时或未出时。以朱砂末半钱，蜜水调服。多者，可少；少者，可无；重 
者，可轻也。（丹溪方） 
初生儿惊，月内惊风欲死∶朱砂磨新汲水涂五心，最验。（《斗门方》） 
小儿惊热，夜卧多啼∶朱砂半两，牛黄一分。为末。每服一字，犀角磨水调下。（《普 
济方》） 
急惊搐搦∶丹砂半两，天南星一个（一两重者。炮裂酒浸），大蝎三个。为末。每服一 
字，薄荷汤下。（《圣济录》） 
惊忤不语，打扑惊忤，血入心窍，不能言语。朱砂为末，以雄猪心血和，丸麻子大。每 
枣汤下七丸。（《直指方》） 
客忤猝死∶真丹方寸匕，蜜三合，和灌之。（《肘后方》） 
癫痫狂乱 归神丹∶治一切惊忧，思虑多忘，及一切心气不足，癫痫狂乱。 猪心二个， 
切，入大朱砂二两、灯心三两在内，麻扎，石器煮一伏时，取砂为末，以茯神末二两，酒打 
薄糊丸梧子大。每服九丸至十五丸、至二十五丸，麦门冬汤下。甚者，乳香、人参汤下。（《百 
一选方》） 
产后癫狂∶败血及邪气入心，如见祟物，癫狂。用大辰砂一、二钱，研细飞过，用饮儿 
乳汁三、四茶匙调湿，以紫项地龙一条入药滚三滚，刮净，去地龙不用，入无灰酒一盏，分 
作三、四次服。（何氏方） 
心虚遗精∶猪心一个，批片相连，以飞过朱砂末掺入，线缚，白水煮熟食之。（唐瑶《经 
验方》） 
离魂异病∶方见发明。 
夜多恶梦∶方见发明。 
男妇心痛∶朱砂、明矾（枯）等分。为末。沸汤调服。（《摘玄方》）心腹宿症及猝得症。 
朱砂研细，搜饭，以雄鸡一只，饿二日，以饭饲之，收粪曝燥为末。温酒服方寸匕，日三服。 
服尽更服，愈乃止。（《外台秘要》）霍乱转筋身冷，心下微温者。朱砂（研）二两，蜡三两。 
和丸，着火笼中熏之，周遭浓覆，勿令烟泄。兼床下着火，令腹微暖，良久当汗出而苏。（《外 
台秘要》） 
辟瘴正阳∶丹砂三两，水飞。每服半钱，温蜜汤下。（《圣济录》） 
伤寒发汗∶《外台秘要》∶治伤寒时气温疫，头痛壮热脉盛，始得一、二日者。取真丹一 
两，水一斗，煮一升，顿服，覆被取汗。忌生血物。《肘后》∶用真丹末，酒调，遍身涂之， 
向火坐，得汗愈。 
辟禳温疫∶上品朱砂一两，细研，蜜和丸麻子大。常以太岁日平旦，一家大小勿食诸物， 
向东各吞三七丸，勿令近齿，永无温疫。（《外台》） 
诸般吐血∶朱砂、蛤粉等分，为末。酒服二钱。又方∶丹砂半两，金箔四片，蚯蚓三条。 
同研，丸小豆大。每冷酒下二丸。（《圣济录》） 
妊妇胎动∶朱砂末一钱，和鸡子白三枚，搅匀顿服。胎死即出，未死即安。（《普济方》） 
子死腹中不出∶朱砂一两，水煮数沸，为末。酒服立出。（《十全博救方》） 
目生障翳∶生辰砂一块，日日擦之，自退。王居云病此，用之如故。（《普济方》） 
目膜息肉∶丹砂一两，五月五日研匀，铜器中以水浆一盏，腊水一盏，浸七日，曝干， 
铜刀刮下，再研瓶收。每点少许 上。（《圣济录》） 
目生弩肉及珠管∶真丹、贝母等分，为末。点注，日三、四度。（《肘后方》） 
面上 ∶鸡子一枚（去黄），朱砂末一两。入鸡子内封固，入白伏雌下，抱至雏出， 
取 
涂面即去。不过五度，面白如玉。此乃陈朝张贵妃常用方，出《西王母枕中方》。（《外台秘 
要》） 
沙蜂叮螫∶朱砂末，水涂之。（《摘玄方》） 
木蛭疮毒，南方多雨，有物曰木蛭，大类鼻涕，生于枯木之上，闻人气则闪闪而动。人 
过其下，堕人体间，即立成疮，久则遍体。惟以朱砂、麝香涂之，即愈。（张杲《医说》） 
产后舌出不收∶丹砂敷之，暗掷盆盎作堕地声惊之，即自收。（《集简方》） 



<目录>石部第九卷_金石之三

<篇名>水银

内容：（《本经》中品） 
【释名】汞（《别录》）、 （汞同）、灵液（《纲目》）、 女（《药性》）。 
时珍曰∶其状如水似银，故名水银。 者，流动貌。方术家以水银和牛、羊、豕三脂杵 
成膏，以通草为炷，照于有金宝处，即知金、银、铜、铁、铅、玉、龟、蛇、妖怪，故谓之 
灵液。颂曰∶《广雅》∶水银谓之 。丹灶家名汞，其字亦通用尔。 
【集解】《别录》曰∶水银生符陵平土，出于丹砂。 
弘景曰∶今水银有生熟。此云生符陵平土者，是出朱砂腹中，亦有别出沙地者，青白色， 
最胜。出于丹砂者，是今烧粗末朱砂所得，色小白浊，不及生者。甚能消化金银，使成泥， 
人以镀物是也。烧时飞着釜上灰，名汞粉，俗呼为水银灰，最能去虱。 
恭曰∶水银出于朱砂，皆因热气，未闻朱砂腹中自出之者 
。火烧飞取，人皆解法。南人蒸取之，得水银虽少，而朱砂不损，但色少变霍尔。 
颂曰∶今出秦州、商州、道州、邵武军，而秦州乃来自西羌界。《经》云出于丹砂者， 
乃是山石中采粗次朱砂，作炉置砂于中，下承以水，上覆以盆，器外加火 养，则烟飞于上， 
水银溜于下，其色小白浊。陶氏言别出沙地者青白色，今不闻有此。西羌人亦云如此烧取， 
但其山中所生极多，至于一山自拆裂，人采得砂石，皆大块如升斗，碎之乃可烧 ，故西来 
水银极多于南方者。又取草汞法∶用细叶马齿苋干之，十斤得水银八两或十两。先以槐木槌 
之，向日东作架晒之，三、二日即干。如经年久，烧存性，盛入瓦瓮内，封口，埋土坑中四 
十九日，取出自成矣。 
时珍曰∶汞出于砂为真汞。雷 言有草汞。陶弘景言有沙地汞。《淮南子》言弱土之气 
生白 石， 石生白 。苏颂言陶说者不闻有之。按《陈霆墨谈》云。拂林国当日没之处 
，地有水银海，周遭四五十里。国人取之，近海十里许掘坑井数十，乃使健夫骏马，皆贴金 
箔，行近海边。日照金光晃耀，则水银滚沸如潮而来，其势若粘裹。其人即回马疾驰，水 
银随赶。若行缓，则人马俱扑灭也。人马行速，则水银势远力微，遇坑堑而溜积于中。然 
后取之，用香草同煎，则成花银，此与中国所产不同。按∶此说似与陶氏沙地所出相合；又 
与陈藏器言人服水银病拘挛，但炙金物熨之，则水银必出蚀金之说相符。盖外番多丹砂，其 
液自流为水银，不独炼砂取出，信矣。胡演《丹药秘诀》云∶取砂汞法∶用瓷瓶盛朱砂，不 
拘多少，以纸封口，香汤煮一伏时，取入水火鼎内，炭塞口，铁盘盖定。凿地一孔，放碗一 
个盛水，连盘覆鼎于碗上，盐泥固缝，周遭加火 之，待冷取出，汞自流入碗矣。邕州溪峒 
烧取极易，以百两为一铫，铫之制似猪脬，外糊浓纸数重，贮之即不走漏。若撒失在地，但 
以川椒末或茶末收之，或以真金及 石引之即上。 
嘉谟曰∶取去汞之砂壳，名天流，可点化。 
【修治】 曰∶凡使勿用草汞并旧朱漆中者，经别药制过者，在尸中过者，半生半死者。 
其朱砂中水银色微红，收得后用葫芦贮之，免遗失。若先以紫背天葵并夜交藤自然汁二味同 
煮一伏时，其毒自退。若修十两，二汁各七镒。 
【气味】辛，寒，有毒。权曰∶有大毒。大明曰∶无毒。 
之才曰∶畏磁石、砒霜。 
宗 曰∶水银得铅则凝，得硫则结，并枣肉研则散，别法 为腻粉、粉霜，唾研之死虱， 
铜得之则明，灌尸中则后腐，以金银铜铁置其上则浮，得紫河车则伏，得川椒则收。可以勾 
金，可为涌泉匮，盖借死水银之气也。 
土宿真君曰∶荷叶、松叶、松脂、谷精草、萱草、金星草、瓦松、夏枯草、忍冬、莨菪 
子、雁来红、马蹄香、独脚莲、水慈菇，皆能制汞。 
【主治】疥 痂疡白秃，杀皮肤中虱，堕胎除热，杀金银铜锡毒。熔化还复为丹，久服 
神仙不死（《本经》）。以敷男子阴，阴消无气（《别录》）。 
利水道，去热毒（藏器）。主天行热疾，除风，安神镇心，治恶疮 疥，杀虫，催生， 
下死胎（大明）。治小儿惊热涎潮（宗 ）。镇坠痰逆，呕吐反胃（时珍）。 
【发明】弘景曰∶还复为丹，事出《仙经》。酒和日曝，服之长生。权曰∶水银有大毒， 
朱砂中液也。乃还丹之元母，神仙不死之药，能伏炼五金为泥。《抱朴子》 
曰∶丹砂烧之成水银，积变又还成丹砂，其去凡草木远矣，故能令人长生。金汞在九窍， 
则死人为之不朽，况服食乎？ 
藏器曰∶水银入耳，能食人脑至尽；入肉令百节挛缩，倒阴绝阳。人患疮疥，多以水银 
涂之，性滑重，直入肉，宜谨之。头疮切不可用，恐入经络，必缓筋骨，百药不治也。 
宗 曰∶水银入药，虽各有法，极须审谨，有毒故也。妇人多服绝娠。今有水银烧成丹 
砂，医人不晓误用，不可不谨。唐韩愈云∶太学士李于遇方士柳泌，能烧水银为不死药。以 
铅满一鼎，按中为空，实以水银，盖封四际，烧为丹砂。服之下血，四年病益急，乃死。余 
不知服食说自何世起，杀人不可计，而世慕尚之益至，此其惑也。在文书所记及耳闻者不说。 
今直取目见，亲与之游，而以药败者六、七公，以为世诫。工部尚书归登，自说服水银得病， 
有若烧铁杖自颠贯其下，摧而为火，射窍节以出，狂痛呼号泣绝。其 席得水银，发且止， 
唾血十数年以毙。殿中御史李虚中，疽发其背死。刑部尚书李逊谓余曰∶我为药误。遂死。 
刑部侍郎李建，一旦无病死。工部尚书孟简，邀我于万州，屏人曰∶我得秘药，不可独不死。 
今遗子一器，可用枣肉为丸服之。别一年而病。后有人至，讯之，曰∶前所服药误，方且下 
之，下则平矣。病二岁卒。东川节度御史大夫卢坦，溺血，肉痛不可忍，乞死。金吾将军李 
道古，以柳泌得罪，食泌药，五十死海上。此皆可为戒者也。蕲不死乃速得死，谓之智，可 
不可也？五谷三牲，盐醯果蔬，人所常御。人相浓勉，必曰强食。今惑者皆曰∶五谷令人夭， 
三牲皆杀人，当务减节。一筵之馔，禁忌十之二、三。不信常道而务鬼怪，临死乃悔。后之 
好者又曰∶彼死者皆不得其道也，我则不然。始动曰∶药动故病，病去药行，乃不死矣。及 
且死又悔。呜呼！可哀也已。 
时珍曰∶水银乃至阴之精，禀沉着之性。得凡火 炼，则飞腾灵变；得人气熏蒸，则入 
骨钻筋，绝阳蚀脑。阴毒之物无似之者。而大明言其无毒，《本经》言其久服神仙，甄权言 
其还丹元母，《抱朴子》以为长生之药。六朝以下贪生者服食，致成废笃而丧厥躯，不知若 
干人矣。方士固不足道，本草其可妄言哉？水银但不可服食尔，而其治病之功，不可掩也。 
同黑铅结砂，则镇坠痰涎；同硫黄结砂，则拯救危病。此乃应变之兵，在用者能得肯KT 
而执其枢机焉。余见铅白霜及灵砂下。 
【附方】旧五，新二十四。 
初生不乳，咽中有噤物如麻豆许。用水银米粒大与之，下咽即愈。（《圣惠方》） 
小儿痫疾，能压一切热∶水银小豆许，安盏中，沉汤内煮一食顷，与服。勿仰儿头，恐 
入脑也。（《圣济方》） 
急惊坠涎∶水银半两，生南星一两，麝香半分，为末，入石脑油同捣，和丸绿豆大。每 
服一丸，薄荷汤下。失心风疾∶水银一两，藕节八个。研成砂子，丸如芡子大。每服二丸， 
磨刀水下，一、二服。（《经验方》）精魅鬼病∶水银一两，浆水一升，炭火煎减三分。取水 
银一豆许，神符裹吞之，晚又服，一、二日止。（《广济方》） 
反胃吐食，水不能停∶黑铅、水银各一钱半（结砂），舶硫黄五钱，官桂一钱，为末。 
每 
服六钱，一半米汤，一半自然姜汁，调作一处服。（《圣济录》）消渴烦热∶水银一两，铅一 
两（结砂），皂荚一挺（酥炙），麝香一钱。为末。每服半钱，白汤下。（《圣济录》）胆热衄 
蔑， 
血上妄行∶水银、朱砂、麝香等分。为末。每服半钱，新汲水下。（《宣明方》）血汗不止∶ 
方同上。 
妊妇胎动，母欲死，子尚在，以此下之。水银、朱砂各半两。研膏。以牛膝半两，水五 
大盏。煎汁，入蜜调服半匙。（《圣惠方》） 
妇人难产∶水银二两，先煮后服，立出。（《梅师方》） 
胎死腹中，其母欲死∶水银二两吞之，立出。（《梅师方》） 
妇人断产∶水银以麻油煎一日，空心服枣大一丸，永断，不损人。（《妇人良方》） 
解金银毒∶水银一两，服之即出。（《千金方》） 
误吞金银及环子钗子∶以汞半两吞之，再服即出。（《圣惠方》） 
百虫入耳∶水银豆许，倾入耳中，以耳向下，击铜物数声即出。能食人脑，非急切勿用 
。（《圣济录》） 
头上生虱∶水银和蜡烛油揩之，一夜皆死。（《摘玄方》） 
腋下狐臭∶水银、胡粉等分，以面脂和，频掺之。（《千金方》） 
少年面 ∶水银、胡粉等分。研，腊猪脂和。夜涂旦拭，勿见水，三度瘥。（《肘后方》） 
老小口疮∶水银一分，黄连六分，水二升，煮五合。含之，日十次。（《普济方》） 
白癜风痒∶水银数拭之，即消。（《千金方》） 
虫癣瘙痒∶水银、胡粉等分。研敷。又水银、芜荑，和酥敷之。（《外台秘要》） 
痔虫作痒∶水银、枣膏各二两同研，绵裹纳下部，明日虫出。（《梅师方》） 
恶肉毒疮∶一女年十四，腕软处生物如黄豆大，半在肉中，红紫色，痛甚，诸药不效。 
一方士以水银四两，白纸二张揉熟，蘸银擦之，三日自落而愈。（李楼《怪证方》） 
一切恶疮∶水银、黄连、胡粉（熬黄），各一两，研匀敷之，干则以唾调。（《肘后方》） 
杨梅毒疮∶水银、黑铅各一钱（结砂），黄丹一钱，乳香、没药各五分。为末。以纸卷 
作小捻 
，染油点灯，日照疮三次，七日见效。方广《附余》∶用水银、黑铅（结砂）、银朱各二钱， 
白花蛇一钱。为末，作纸捻七条。头日用三条，自后日用一条，香油点灯于炉中，放被内熏 
之，勿透风。头上有疮，连头盖之。一方∶水银一钱二分，黑铅、白锡各八分，（共结砂）， 
黄丹四分，朱砂六分。为末，分作十二纸捻，以香油浸灯盏内，点于小桶中。以被围病患坐 
之，以鼻细细吸烟，三日后口出恶物为效。 
痘后生翳∶水银一钱，虢丹五钱。研作六丸，坩锅糊定，火 一日取出，薄绵裹之。左 
翳塞右耳，右翳塞左耳，自然坠下。（危氏方） 



<目录>石部第九卷_金石之三

<篇名>水银粉

内容：（宋《嘉 》） 
【释名】汞粉、轻粉（《拾遗》）、峭粉（《日华》）、腻粉。时珍曰∶轻，言其质；峭， 
言其状，腻，言其性。昔萧史与秦穆公炼飞云丹，第一转乃轻粉，即此。 
【修治】时珍曰∶升炼轻粉法∶用水银一两，白矾二两，食盐一两，同研不见星，铺于 
铁器内，以小乌盆覆之。筛灶灰，盐水和，封固盆口。以炭打二炷香取开，则粉升于盆上矣。 
其白如雪，轻盈可爱。一两汞，可升粉八钱。又法∶水银一两，皂矾七钱，白盐五钱，同研， 
如上升炼。又法∶先以皂矾四两，盐一两，焰硝五钱，共炒黄为曲。水银一两，又曲二两， 
白矾二钱。研匀，如上升炼。《海客论》云∶诸矾不与水银相合，而绿矾和盐能制水银成粉， 
何也？盖水银者，金之魂魄；绿矾者铁之精华，二气同根，是以暂制成粉。无盐则色不白。 
【气味】辛，冷，无毒。大明曰∶畏磁石、石黄，忌一切血，本出于丹砂故也。 
时珍曰∶温燥有毒，升也，浮也。黄连、土茯苓、陈酱、黑铅、铁浆，可制其毒。 
【主治】通大肠，转小儿疳并瘰 ，杀疮疥癣虫，及鼻上酒 ，风疮瘙痒（藏器）。治 
痰涎积滞，水肿鼓胀，毒疮（时珍）。 
【发明】宗 曰∶水银粉下膈涎，并小儿涎潮螈 药多用。然不可常服及过多，多则损 
人。若兼惊则危，须审之。盖惊为心气不足，不可下。下之里虚，惊气入心，不可治。其人 
本虚，更须禁此，慎之至也。 
刘完素曰∶银粉能伤牙齿。盖上下齿龈属手足阳明之经，毒瓦斯感于肠胃，而精神气血水 
谷既不胜其毒，则毒即循经上行，而至齿龈嫩薄之分为害也。时珍曰∶水银乃至阴毒物，因 
火丹砂而出，加以盐、矾炼而为轻粉，以硫黄升而为银朱，轻飞灵变，化纯阴为燥烈。其 
性走而不守，善劫痰涎，消积滞。故水肿风痰湿热毒疮被劫，涎从齿龈而出，邪郁为之暂开， 
而疾因之亦愈。若服之过剂，或不得法，则毒瓦斯被蒸，窜入经络筋骨，莫之能出。痰涎既去， 
血液耗亡，筋失所养，营卫不从。变为筋挛骨痛，发为痈肿疳漏，或手足皲裂，虫癣顽痹， 
经年累月，遂成废痼，其害无穷。观丹客升炼水银轻粉，鼎器稍失固济，铁石撼透，况人之 
筋骨皮肉乎？陈文中言轻粉下痰而损心气，小儿不可轻用，伤脾败阳，必变他证，初生尤宜 
慎之；而演山氏谓小儿在胎，受母饮食热毒之气，畜在胸膈，故生下个个发惊，宜三日之内 
与黄连去热，腻粉散毒，又与人参、朱砂、蜜汤解清心肺，积毒既化，儿可免此患。二说不 
同，各有所见∶一谓无胎毒者，不可轻服；一谓有胎毒者，宜预解之。用者宜审。 
【附方】旧三，新三十一。 
小儿初生∶浴汤中入盐少许，拭干，以腻粉少许摩其身，既不畏风，又散诸气。（《全 
幼心鉴》） 
初生锁肚∶证由胎中热毒，结于肛门，儿生之后，闭而不通三日者。急令妇人咂儿前后 
心手足心并脐七处，四、五次。以轻粉半钱，蜜少许，温水化开，时时与少许，以通为度 
。（《全幼心鉴》） 
小儿涎喘，服药不退者∶用无雄鸡子一个取清，入轻粉（炒）十钱拌和，银器盛，置汤 
瓶上蒸熟。三岁儿尽食，当吐痰或泄而愈。气实者乃可用。（演山《活幼口议》） 
幼儿 乳不止，服此立效∶腻粉一钱，盐豉七粒（去皮）。研匀，丸麻子大。每服三丸， 
藿香汤下。（《活幼口议》） 
小儿吃泥及KT 肚。用腻粉一分，沙糖和丸麻子大。空心米饮下一丸，良久泄出泥土， 
瘥。（《经验方》） 
大小便闭，胀闷欲死，二三日则杀人。腻粉一钱，生麻油一合，相和，空心服。（《圣 
惠方》） 
大便壅结∶腻粉半钱，沙糖一弹丸。研丸梧子大。每服五丸，临卧温水下。又方∶腻粉 
二钱，黄丹一钱。为末。每米饮服一钱。（《普济方》） 
血痢腹痛∶腻粉五钱，定粉三钱。同研，水浸蒸饼心少许，和丸绿豆大。每服七丸或十 
丸，艾一枚，水一盏，煎汤下。（《秘宝方》） 
消中嗜食，多因外伤瘅热，内积忧思，啖食咸物及面，致脾胃干燥，饮食倍常，不生肌 
肉，大便反坚，小便无度。轻粉一钱为末，姜汁拌匀，长流水下，齿浮是效，后服猪肚丸补 
之。（危氏《得效方》） 
一切虚风∶不二散∶用腻粉一两（汤煎五度如麻脚，慢火焙干），麝香半两。细研。每 
服一字，温水调下。（孙用和《秘宝方》） 
水气肿满∶汞粉一钱（乌鸡子去黄，盛粉，蒸饼包，蒸熟取出），苦葶苈（炒）一钱， 
同蒸饼杵丸绿豆大。每车前汤下三、五丸，日三服，神效。（《医垒元戎》） 
痘疮生翳∶轻粉、黄丹等分。为末。左目患吹右耳，右目吹左耳，即退。（王氏《痘疹 
方》）女人面脂∶太真红玉膏∶轻粉、滑石、杏仁（去皮）等分。为末。蒸过，入脑、麝少 
许，以鸡子清调匀，洗面毕敷之。旬日后，色如红玉。（《闺阁事宜》） 
抓破面皮∶生姜自然汁调轻粉末搽之。更无痕迹。（《救急方》） 
牙齿疼痛∶轻粉一钱，大蒜一瓣，杵饼，安膈骨前陷中。先以铜钱隔了，用蚬壳盖定扎 
住，一宿愈。左疼安右，右疼安左。（《摘玄方》） 
风虫牙疳，脓血有虫∶轻粉一钱，黄连一两，为末掺之。（《普济方》） 
小儿耳烂∶轻粉、枣子灰等分，研，油调敷。（《摘玄方》） 
底耳肿痛，汁水不绝∶轻粉一钱，麝香一分，为末掺之。（《简便方》） 
烂弦风眼∶腻粉末，口津和，点大 ，日二、三次。（《圣惠方》） 
小儿头疮∶葱汁调腻粉涂之。又方∶鸡子黄炒出油，入麻油及腻粉末，敷之。（《集简 
方》） 
小儿生癣∶猪脂和轻粉抹之。（《直指方》） 
牛皮恶癣∶五更食炙牛肉一片，少刻以轻粉半钱，温酒调下。（《直指方》） 
杨梅疮癣∶《岭南卫生方》∶用汞粉、大风子肉等分，为末，涂之即愈。《医方摘玄》∶ 
用轻粉二钱，杏仁四十二个（去皮）。洗疮拭干，搽之。不过三次，即愈。干，则以鹅胆汁 
调。 
杨梅毒疮∶《医学统旨》∶用轻粉一钱，雄黄、丹砂各二钱半，槐花（炒）、龟板（炙） 
各一两 
。为末，糊丸梧子大。每服一钱，冷茶下，日二服，七日愈。《杨诚经验方》∶用轻粉、胡 
桃仁、槐花（炒研）、红枣肉各二钱。捣丸。分作三服，初日鸡汤下，二日酒下，三日茶下， 
三日服尽，五日疮干，七日痂落。一方∶用 猪肾一对，去膜批开，各掺轻粉一钱扎定，麻 
油二两炸熟。顿食，不破口肿牙。仍服金银花药。一方∶用大鸡卵一个，去黄留白，入轻粉 
一钱搅匀，纸糊饭上蒸熟食。下疳阴疮∶轻粉末，干掺之，即结靥而愈。（万表《积善堂方》） 
疮不合∶以齑汁温洗拭干，用葱汁调轻粉，敷之。一方∶轻粉五分，黄蜡一两。以粉 
掺纸上，以蜡铺之。缚在疮上，黄水出即愈。（《永类方》） 
痈疽恶疮，杨梅诸疮∶水银一两，朱砂、雄黄各二钱半，白矾、绿矾各二两半。研匀罐 
盛，灯盏盖定，盐泥固济，文武火炼，升罐口扫收。每以三钱，入乳香、没药各五分，洒太 
乙膏上贴之，绝效，名曰五宝霜。 



<目录>石部第九卷_金石之三

<篇名>粉霜

内容：（《纲目》） 
【释名】水银霜、白雪（《纲目》）、白灵砂。 
时珍曰∶以汞粉转升成霜，故曰粉霜。《抱朴子》云∶白雪，粉霜也。以海卤为匮，盖 
以土鼎。勿泄精华，七日乃成。要足阳气，不为阴侵。惟姜、藕、地丁、河车，可以炼之点 
化。在仙，为玄壶；在人，为精原；在丹为木精；在造化为白雪；在天为甘露。 
【修治】时珍曰∶升炼法∶用真汞粉一两，入瓦罐内令匀。以灯盏仰盖罐口，盐泥涂缝。 
先以小炭火铺罐底四围，以水湿纸不住手在灯盏内擦，勿令间断。逐渐加火，至罐颈住火。 
冷定取出，即成霜如白蜡。按《外台秘要》载古方崔氏造水银霜法云∶用水银十两，石硫黄 
十两，各以一铛熬之。良久银热黄硝，急倾入一铛，少缓即不相入，仍急搅之。良久硫成灰， 
银不见，乃下伏龙肝末十两，盐末一两，搅之。别以盐末铺铛底一分，入药在上，又以盐末 
盖面一分，以瓦盆覆之，盐土和泥涂缝，炭火 一伏时，先文后武，开盆刷下，凡一转。后 
分旧土为四分，以一分和霜，入盐末二两，如前法飞之讫。又以土一分，盐末二两，和飞如 
前，凡四转。土尽更用新土，如此七转，乃成霜用之。此法后人罕知，故附于此云。 
【气味】辛，温，有毒。 
时珍曰∶畏荞麦秆灰、硫黄。 
【主治】下痰涎，消积滞，利水，与轻粉同功（时珍）。 
【发明】元素曰∶粉霜、轻粉，亦能洁净腑，去膀胱中垢腻，既毒而损齿，宜少用之。 
时珍曰∶其功过与轻粉同。 
【附方】新六。 
小儿急惊，搐搦涎盛∶粉霜二钱，白牵牛（炒）、轻粉各一钱。为末。每服一字，薄荷 
汤下，吐涎为效。（《全婴方》） 
小儿躁渴∶粉霜一字，大儿半钱，莲花汤调下。冬月用莲肉。（《保幼大全》） 
风热惊狂∶神白丹∶治伤寒积热，及风生惊搐，或如狂病，诸药不效。粉霜一两，（以 
白面六钱，和作饼子，炙熟同研），轻粉半两，铅白霜二钱半。为末，滴水丸梧子大。每服 
十丸至十五丸，米饮下。（《宣明方》） 
疹生翳∶粉霜八分，朱砂一钱。为末。水调少许，倾入耳内。（《鸿飞集》） 
腋下狐臭∶粉霜、水银等分，以面脂和涂之。（《圣济录》）杨梅恶疮∶粉霜一味搽之。 
（《集简方》） 



<目录>石部第九卷_金石之三

<篇名>银朱

内容：（《纲目》） 
【释名】猩红、紫粉霜。时珍曰∶昔人谓水银出于丹砂，熔化还复为朱者，即此也。名 
亦由此。 
【集解】时珍曰∶胡演《丹药秘诀》云∶升炼银朱，用石亭脂二斤，新锅内熔化，次下 
水银一斤，炒作青砂头，炒不见星。研末罐盛，石板盖住，铁线缚定，盐泥固济，大火 之。 
待冷取出，贴罐者为银朱，贴口者为丹砂。今人多以黄丹及矾红杂之，其色黄黯，宜辨之。 
真者谓之水华朱。每水银一斤，烧朱一十四两八分，次朱三两五钱。 
【气味】辛，温，有毒。 
【主治】破积滞，劫痰涎，散结胸，疗疥癣恶疮，杀虫及虱，功同粉霜（时珍）。 
【发明】时珍曰∶银朱乃硫黄同汞升炼而成，其性燥烈，亦能烂龈挛筋，其功过与轻粉 
同也。今厨人往往以之染色供馔，宜去之。 
【附方】新二十。 
小儿内钓多啼∶银朱半钱，乳香、煨蒜各一钱，为末，研丸黍米大。半岁五丸，薄荷汤 
下。（《心鉴》） 
男女阴毒∶银朱、轻粉各一钱。用五日独蒜一枚，捣和作饼。贴手心，男左女右，两手 
合定，放阴下，顷间气回、汗出即愈。但口中微有气，即活。（唐瑶《经验方》） 
痰气结胸∶鹤顶丹∶不问阴阳虚实，炒过陷胸、泻心等药。用银朱半两，明矾一两，同 
碾。以熨斗盛火，瓦盏盛药，熔化，急刮搓丸。每服一钱，真茶入姜汁少许服之。心上隐隐 
有声，结胸自散。不动脏腑，不伤真气，明矾化痰，银朱破积，故也。（曾世荣《活幼全书》） 
正水肿病，大便利者∶银朱半两，硫黄（ ）四两。为末，面糊丸梧子大。每饮下三十 
丸。（《普济方》） 
咽喉疼痛∶银朱、海螵蛸末等分。吹之取涎。（《急救方》） 
火焰丹毒∶银朱调鸡子清涂之。（李楼《怪症方》） 
汤火灼伤∶银朱研细，菜油调敷，二次愈。（《多能鄙事》） 
疽疮发背∶银朱、白矾等分，煎汤温洗，却用桑柴火远远炙之，日三次，甚效。（《救 
急方》） 
鱼脐疔疮，四面赤，中央黑∶银朱，水和丸。每服一丸，温酒下，名走马丹。（《普济 
方》） 
杨梅毒疮∶银朱、官香等分。为末，以纸卷作捻，点灯置桶中。以鼻吸烟，一日一作， 
七日愈。又方∶银朱二钱，孩儿茶一钱，龙挂香一钱，皂角子一钱，为末。如上法用。又方∶ 
银朱、轻粉各一钱，黄蜡、清油各一两，化开和收。以油纸摊贴，疮痂自脱也。 
筋骨疼痛∶猩红三钱，枯矾四钱。为末，作三纸捻。每旦以一捻蘸油点火熏脐，被覆卧 
之，取汗。（《纂要奇方》） 
日久顽疮不收者∶银朱一钱，千年地下锻石五分，松香五钱，香油一两。为末。化摊纸 
上贴之。（《应急良方》） 
疮不敛∶方同上。 
血风 疮生脚股上，乃湿毒成风也。黄蜡一两溶化，入银朱一两，搅摊纸上，刺孔贴之。 
（《简便方》） 
黄水湿疮∶银朱、盐梅和捣敷之。（《集玄方》） 
癣疮有虫∶银朱、牛骨髓，桐油调搽。（《医方摘要》） 
头上生虱∶银朱浸醋，日日梳头。包银朱纸，以碗覆烧之，茶清洗下烟子揉之。包头一 
夜，至旦虱尽死。（《积德堂方》） 



<目录>石部第九卷_金石之三

<篇名>灵砂

内容：（《证类》） 
【释名】二气砂。 
慎微曰∶《茅亭客话》载∶以灵砂饵胡孙、鹦鹉、鼠、犬等，变其心，辄会人言，丹之 
通为灵者。 
时珍曰∶此以至阳勾至阴，脱阴反阳，故曰灵砂。 
【修治】慎微曰∶灵砂，用水银一两，硫黄六铢，细研炒作青砂头，后入水火既济炉， 
抽之如束针纹者，成就也。 
时珍曰∶按胡演《丹药秘诀》云∶升灵砂法∶ 
用新锅安逍遥炉上，蜜揩锅底，文火下烧，入硫黄二两熔化，投水银半斤，以铁匙急搅， 
作青砂头。如有焰起，喷醋解之。待汞不见星，取出细研，盛入水火鼎内，盐泥固济，下以 
自然火升之，干水十二盏为度，取出如束针纹者，成矣。《庚辛玉册》云∶灵砂者，至神之 
物也。硫汞制而成形，谓之丹基。夺天地造化之功，窃阴阳不测之妙。可以变化五行，炼成 
九还。 
其未升鼎者，谓之青金丹头；已升鼎者，乃曰灵砂。灵砂有三∶以一伏时周天火而成者， 
谓之金鼎灵砂；以九度抽添用周天火而成者，谓之九转灵砂；以地数三十日炒炼而成者，谓 
之医家老火灵砂。并宜桑灰淋醋煮伏过用，乃良。 
【气味】甘，温，无毒。 
【主治】五脏百病，养神安魂魄，益气明目，通血脉，止烦满，益精神，杀精魅恶鬼气。 
久服通神明不老，轻身神仙，令人心灵（慎微）。主上盛下虚，痰涎壅盛，头旋吐逆，霍乱 
反 
胃，心腹冷痛，升降阴阳，既济水火，调和五脏，辅助元气。研末，糯糊为丸，枣汤服，最 
能镇坠，神丹也（时珍）。 
【发明】时珍曰∶硫黄，阳精也；水银，阴精也。以之相配夫妇之道，纯阴纯阳二体合 
璧。故能夺造化之妙，而升降阴阳，既济水火，为扶危拯急之神丹，但不可久服尔。苏东坡 
言∶此药治久患反胃，及一切吐逆，小儿惊吐，其效如神，有配合阴阳之妙故也。时珍常以 
阴阳水送之，尤妙。 
【附方】新七。 
伏热吐泻∶阴阳丸∶用硫黄半两，水银一钱，研黑，姜汁糊丸小豆大。三岁三丸，冷水 
下；大人三、四十丸。（郑氏《小儿方》）诸般吐逆∶方同上。霍乱吐逆∶不问虚实冷热。 
二气散，一名青金丹∶用水银、硫黄等分。研不见星。每服一字至半钱，生姜汤调下。 
（钱氏《小儿方》） 
脾疼反胃∶灵砂一两，蚌粉一两（同炒赤），丁香、胡椒各四十九粒。为末，自然姜汁 
煮， 
半夏粉糊丸梧子大。每姜汤下二十丸。（《普济方》） 
冷气心痛∶灵砂三分，五灵脂一分。为末，稀糊丸麻子大。每服二十丸，食前石菖蒲、 
生姜汤下。（《直指方》） 
九窍出血，因暴惊而得，其脉虚者。灵砂三十粒，人参汤下，三服愈。此证不可错认作 
血得热则流，妄用凉药误事。（杨仁斋《直指方》）。 
养正丹∶又名交泰丹，乃宝林真人谷伯阳方也。却邪辅正，助阳接真。 
治元气亏虚，阴邪交荡，上盛下虚，气不升降，呼吸不足，头旋气短，心怯惊悸，虚烦 
狂言，盗汗，腹痛腰痛，反胃吐食，霍乱转筋，咳逆。又治中风涎潮，不省人事，阳气欲脱， 
四肢厥冷。伤寒阴盛自汗，唇青脉沉。妇人产后月候不匀，带下腹痛。用黑盏一只，入黑铅 
熔汁，次下水银，次下朱砂末，炒不见星，少顷乃下硫黄末，急搅。有焰，酒醋解之。取出 
研末，糯粉煮糊丸绿豆大。每服二十丸，盐汤下。四味皆等分。此药升降阴阳，既济心肾， 
神效。不可具述。（《和济局方》） 



<目录>石部第九卷_金石之三

<篇名>雄黄

内容：（《本经》中品） 
【释名】黄金石（《本经》）、石黄（《唐本》）、熏黄。 
普曰∶雄黄生山之阳，是丹之雄，所以名雄黄也。 
恭曰∶出石门者，名石黄，亦是雄 
黄，而通名黄金石，石门者为劣尔。恶者，名熏黄，只用熏疮疥，故名之。 
藏器曰∶今人敲取石黄中精明者，为雄黄；外黑者，为熏黄。雄黄烧之不臭，熏黄烧之 
则臭，以此分别。 
权曰∶雄黄，金之苗也。故南方近金坑冶处时有之，但不及西来者真好尔。 
宗 曰∶非金苗也。有金窟处无雄黄。时珍曰∶雄黄入点化黄金用，故名黄金石，非金 
苗也。 
【集解】《别录》曰∶雄黄生武都山谷、敦煌山之阳，采无时。 
弘景曰∶武都，氐羌也，是为仇池。宕昌亦有之，小劣。敦煌在凉州西数千里，近来纷 
扰，皆用石门、始兴石黄之好者耳。凉州黄，好者作鸡冠色，不臭而坚实。其黯黑及虚软者， 
不好也。恭曰∶宕昌、武都者为佳，块方数寸，明澈如鸡冠，或以为枕，服之辟恶。其青黑 
坚者，不入药用。贞观年中，以宕州新出有得方数尺者，但重脆不可全致之耳。 
禹锡曰∶《水经注》云∶黄水出零陵县，西北连巫山，溪出雄黄，颇有神异。常以冬月 
祭祀，凿石深数丈，方采得之，故溪水取名焉。又《抱朴子》云∶雄黄当得武都山中出者， 
纯而无杂，其赤如鸡冠，光明晔晔者，乃可用。其但纯黄似雌黄色无光者，不任作仙药，可 
合理病药耳。 
颂曰∶今阶州即古武都山中有之。形块如丹砂，明澈不夹石，其色如鸡冠者真。有青黑 
色而坚者名熏黄；有形色似真而气臭者，名臭黄，并不入服食，只可疗疮疥。其臭，以醋洗 
之便去，足以乱真，尤宜辨。又阶州接西戎界，出一种水窟雄黄，生于山岩中有水流处。其 
石名青烟石、白鲜石。雄黄出其中，其块大者如胡桃，小者如粟豆，上有孔窍，其色深红而 
微紫，体极轻虚而功用更胜，丹灶家尤贵重之。 
时珍曰∶武都水窟雄黄，北人以充丹砂，但研细色带黄耳。《丹房镜源》云∶雄黄千年 
化为黄金。武都者上，西番次之。铁色者上，鸡冠次之。以沉水银脚铁末上拭了，旋有黄衣 
生者为真。一云∶验之可以 虫死者为真，细嚼口中含汤不臭辣者次之。 
曰∶凡使，勿用臭黄（气臭），黑鸡黄（色如乌鸡头），夹腻黄（一重黄，一重石）， 
并不堪用。真雄黄，似鹧鸪鸟肝色者，为上。 
【修治】 曰∶每雄黄三两，以甘草、紫背天葵、地胆、碧棱花各五两，细锉，东流水 
入坩锅中，煮三伏时，漉出，捣如粉，水飞澄去黑者，晒干再研用。其内有劫铁石，又号赴 
矢黄，能劫于铁，并不入药用。 
思邈曰∶凡服食用武都雄黄，须油煎九日九夜，乃可入药；不尔有毒，慎勿生用。 
时珍曰∶一法∶用米醋入萝卜汁，煮干用，良。 
《抱朴子》曰∶饵法∶或以蒸煮，或以硝石化为水，或以猪脂裹蒸之于赤土下，或以松 
脂和之，或以三物炼之，引之如布，白如冰。服之令人长生，除百病，杀三虫。伏火者，可 
点铜成金，变银成金。 
【气味】苦，平、寒，有毒。 
《别录》曰∶甘，大温。 
权曰∶辛，有大毒。大明曰∶微毒。 
土宿真君曰∶南星、地黄、莴苣、五加皮、紫河车、地榆、五叶藤、黄芩、白芷、当归、 
地锦、鹅肠草、鸡肠草、苦参、鹅不食草、圆桑、 脂，皆可制雄黄。 
【主治】寒热，鼠 恶疮，疽痔死肌，杀精物恶鬼邪气百虫毒，胜五兵。炼食之，轻身 
神仙（《本经》）。疗疥虫 疮，目痛，鼻中息肉，及绝筋破骨，百节中大风，积聚癖气，中 
恶腹痛鬼疰，杀诸蛇虺毒，解藜芦毒，悦泽人面。饵服之者，皆飞入脑中，胜鬼神，延年益 
寿，保中不饥。得铜可作金（《别录》）。主疥癣风邪，癫痫岚瘴，一切虫兽伤（大明）。搜肝 
气，泻肝风，消涎积（好古）。治疟疾寒热，伏暑泄痢，酒饮成癖，惊痫，头风眩晕，化腹 
中瘀血，杀劳虫疳虫（时珍）。 
【发明】权曰∶雄黄能杀百毒，辟百邪，杀蛊毒。人佩之，鬼神不敢近；入山林，虎野狼 
伏；涉川水，毒物不敢伤。《抱朴子》曰∶带雄黄入山林，即不畏蛇。若蛇中人，以少许敷 
之，登时愈。吴楚之地，暑湿郁蒸，多毒虫及射工、沙虱之类，但以雄黄、大蒜等分，合捣 
一丸佩之。或已中者，涂之亦良。 
宗 曰∶焚之，蛇皆远去。治蛇咬方，见五灵脂下。《唐书》云∶甄立言究习方书，为 
太常丞。有尼年六十余，患心腹鼓胀，身体羸瘦，已二年。立言诊之，曰∶腹内有虫，当是 
误食发而然。令饵雄黄一剂，须臾吐出一蛇，如拇指，无目，烧之犹有发气，乃愈。又《明 
皇杂录》云∶有黄门奉使交广回。太医周顾曰∶此人腹中有蛟龙。上惊问黄门有疾否？曰∶ 
臣驰马大庾岭，热困且渴，遂饮涧水，觉腹中坚痞如石。周遂以硝石、雄黄煮服之。立吐一 
物，长数寸，大如指，视之鳞甲皆具。此皆杀蛊毒之验也。 
颂曰∶雄黄治疮疡尚矣。《周礼》∶疡医，疗疡，以五毒攻之。郑康成注云∶今医方有五 
毒之药，作之，合黄 ，置石胆、丹砂、雄黄、 石、磁石其中，烧之三日三夜，其烟上着， 
鸡羽扫取以注疮，恶肉破骨则尽出也。《杨亿笔记》载∶杨 少时，有疡生于颊，连齿辅车， 
外肿若覆瓯，内溃出脓血，痛楚难忍，百疗弥年不瘥。人令依郑法烧药注之，少顷，朽骨连 
牙溃出，遂愈，信古方攻病之速也。黄 音武，即今有盖瓦合也。 
时珍曰∶五毒药，《范汪东阳方》变为飞黄散，治缓疽恶疮，蚀恶肉。其法取瓦盆一个， 
安雌黄于中，丹砂居南，磁石居北，曾青居东，白石英居西， 石居上，石膏次之，钟乳居 
下，雄黄覆之，云母布于下，各二两末。 
以一盆盖之，羊毛泥固济，作三隅灶，以陈苇烧一日，取其飞黄用之。夫雄黄乃治疮杀 
毒要药也。而入肝经气分，故肝风肝气、惊痫痰涎、头痛眩晕、暑疟泄痢、积聚诸病，用之 
有殊功。 
又能化血为水。而方士乃炼治服饵，神异其说，被其毒者多矣。按洪迈《夷坚志》云∶ 
虞雍公允文感暑痢，连月不瘥。忽梦至一处，见一人如仙官，延之坐。壁间有药方，其辞云∶ 
暑毒在脾，湿气连脚；不泄则痢，不痢则疟。独炼雄黄，蒸饼和药；别作治疗，医家大错。 
公依方，用雄黄水飞九度，竹筒盛，蒸七次，研末，蒸饼和丸梧子大。每甘草汤下七丸，日 
三服，果愈。《太平广记》载成都刘无名服雄黄长生之说，方士言尔，不可信。 
【附方】旧十四，新三十八。猝中邪魔∶雄黄末，吹鼻中。（《集验方》） 
鬼击成病，血漏腹中，烦满欲绝∶雄黄粉酒服一刀圭，日三服，化血为水也。（孙真人 
《千金方》） 
辟禳魇魔∶以雄黄带头上，或以枣许系左腋下，终身不魇。（张文仲方） 
家有邪气∶用真雄黄三钱，水一碗，以东南桃枝咒洒满屋，则绝迹。勿令妇女见知。（《集 
简方》） 
女人病邪，女人与邪物交通，独言独笑，悲思恍惚者。雄黄一两，松脂二两，溶化，以 
虎爪搅之，丸如弹子。夜烧于笼中，令女坐其上，以被蒙之，露头在外，不过三剂自断。仍 
以雄黄、人参、防风、五味子等分为末，每旦井水服方寸匕，取愈。（《肘后方》） 
小丹服法∶雄黄、柏子仁各二斤，松脂（炼过）十斤。合捣为丸。每旦北向服五丸。 
百日后，拘魂制魄，与神人交见。（《太上玄变经》） 
转女为男，妇人觉有妊。 
以雄黄一两，绛囊盛之，养胎转女成男，取阳精之全于地产也。（《千金方》） 
小儿诸痫∶雄黄、朱砂等分。为末。每服一钱，猪心血入齑水调下。（《直指方》） 
骨蒸发热∶雄黄末一两，入小便一升，研如粉。乃取黄理石一枚（方圆一尺者），炭火 
烧之三食顷，浓淋汁于石上。置薄毡于上，患人脱衣坐之，衣被围住，勿令泄气，三、五度 
瘥。（《外台秘要》） 
伤寒咳逆，服药无效∶雄黄二钱。酒一盏，煎七分，乘热嗅其气，即止。（《活人》书） 
伤寒狐惑，虫蚀下部，痛痒不止∶雄黄半两，烧于瓶中，熏其下部。（《圣惠方》） 
偏头风病∶至灵散∶用雄黄、细辛等分。为末。每以一字吹鼻，左痛吹右，右痛吹左。 
（《博济方》） 
五尸注病，发则痛变无常，昏恍沉重，缠结脏腑，上冲心胁，即身中尸鬼接引为害也。 
雄黄、大蒜各一两，杵丸弹子大。每热酒服一丸。（《肘后方》） 
腹胁痞块∶雄黄一两，白矾一两，为末，面糊调膏摊贴，即见功效。未效，再贴，待大 
便数百斤之状乃愈，秘方也。（《集玄方》） 
胁下 癖及伤饮食∶煮黄丸∶用雄黄一两，巴豆五钱。 
同研，入白面二两，滴水为丸梧子大。每服二十四丸，浆水煮三十沸，入冷浆水沉冷吞 
下，以利为度，如神。（《保命集》） 
饮酒成癖∶酒症丸∶治饮酒过度，头旋恶心呕吐，及酒积停于胃间，遇饮即吐，久而成 
癖。雄黄（皂角子大）六个，巴豆（连皮油）十五个，蝎梢十五个。同研，入白面五两半， 
滴水 
丸豌豆大，将干，入麸内炒香。将一粒放水试之，浮则取起收之。每服二丸，温酒下。（《和 
剂局方》） 
发症饮油，有饮油五升以来方快者，不尔则病，此是发入于胃，气血裹之，化为虫也。 
雄黄半两为末，水调服之，虫自出。（夏子益《奇疾方》） 
症瘕积聚，去三尸，益气延年却老。雄黄二两为末，水飞九度，入新竹筒内，以蒸饼一 
块塞口，蒸七度，用好粉脂一两，和丸绿豆大。每服七丸，酒下，日三服。（《千金方》） 
小腹痛满，不得小便∶雄黄末，蜜丸，塞阴孔中。（《伤寒类要》） 
阴肿如斗，痛不可忍∶雄黄、矾石各二两，甘草一尺。水五升，煮二升，浸之。（《肘 
后方》） 
中饮食毒∶雄黄、青黛等分。为末。每服二钱，新汲水下。（邓笔峰方） 
虫毒蛊毒∶雄黄、生矾等分。端午日研化，蜡丸梧子大。每服七丸，念药王菩萨七遍， 
熟水下。（苏东坡《良方》） 
结阴便血∶雄黄不拘多少，入枣内，线系定，煎汤。用铅一两化汁，倾入汤内同煮，自 
早至晚，不住添沸汤，取出为末，共枣杵和丸梧子大。每服三十丸，煎黑铅汤空心下，只三 
服止。（《普济方》） 
暑毒泄痢∶方见发明下。中风舌强∶正舌散∶用雄黄、荆芥穗等分。为末。豆淋酒服二 
钱。（《卫生宝鉴》） 
破伤中风∶雄黄、白芷等分。为末。酒煎灌之，即苏。（邵真人《经验方》） 
疯狗咬伤∶雄黄五钱，麝香二钱。为末。酒下，作二服。（《救急良方》） 
百虫入耳∶雄黄烧捻熏之，自出。（《十便良方》） 
马汗入疮∶雄黄、白矾各一钱，乌梅三个，巴豆一个。合研。以油调半钱，敷之，良。 
（《经验方》） 
蜘蛛伤人∶雄黄末，敷之。（《朝野佥载》） 
金疮内漏∶雄黄末豆大，纳之。仍以小便服五钱，血皆化为水。（《肘后方》） 
杖疮肿痛∶雄黄二分，密陀僧一分。研末。水调敷之，极妙。（《救急方》） 
中药箭毒∶雄黄末敷之，沸汁出愈。（《外台秘要》） 
解藜芦毒∶水服雄黄末一钱。（《外台》） 
小儿痘疔∶雄黄一钱，紫草三钱。为末。胭脂汁调，先以银簪挑破，搽之，极妙。（《痘 
疹证治》） 
白秃头疮∶雄黄、猪胆汁和，敷之。（《圣济录》） 
眉毛脱落∶雄黄末一两。醋和涂之。（《圣济录》） 
筋肉化虫，有虫如蟹走于皮下，作声如小儿啼，为筋肉之化。雄黄、雷丸各一两，为末。 
掺猪肉上炙熟，吃尽自安。（夏氏《奇疾方》） 
风痒如虫∶成炼雄黄、松脂等分。研末，蜜丸梧子大。每饮下十丸，日三服，百日愈。 
忌酒肉盐豉。（《千金方》） 
疔疮恶毒∶《千金方》∶刺四边及中心，以雄黄末敷之，神验。《积德堂方》∶用雄黄、蟾 
酥各五分。为末，葱、蜜捣丸小米大。以针刺破疮顶，插入，甚妙。 
广东恶疮∶雄黄一钱半，杏仁三十粒（去皮），轻粉一钱。为末。洗净，以雄猪胆汁调 
上，二、三日即愈。百发百中，天下第一方，出武定侯府内。（《积德堂方》） 
蛇缠恶疮∶雄黄末，醋调敷之。（《普济方》） 
缠喉风痹∶雄黄，磨新汲水一盏服，取吐、下愈。（《续十全方》） 
风热头痛∶用雄黄、干姜各等分。为末。 鼻，左痛 右，右痛 左。 
牙齿虫痛∶雄黄末，和枣肉丸，塞孔中。（《类要》） 
走马牙疳，臭烂出血∶雄黄（豆大）七粒。每粒以淮枣（去核）包之，铁线串，于灯上 
烧化为末。每以少许掺之，去涎，以愈为度。（《全幼心鉴》） 
小儿牙疳∶雄黄一钱，铜绿二钱。为末贴之。（陈氏《小儿方》） 
疳虫蚀齿∶雄黄、葶苈等分。研末。腊猪胆和，以槐枝点之。（《金匮方》） 
耳出臭脓∶雄黄、雌黄、硫黄等分。为末，吹之。（《圣济方》） 
疮日久∶雄黄二钱，陈艾五钱。青布卷作大捻，烧烟熏之，热水流出，数次愈。（笔 
峰《杂兴》） 
鼻准赤色∶雄黄、硫黄五钱，水粉二钱，用头生乳汁调敷，不过三、五次愈。（《摄生 
妙用方》） 
熏黄 
【主治】恶疮疥癣，杀虫虱，和诸药熏嗽（藏器）。 
【附方】新五。小便不通∶熏黄末豆许，纳孔中，良。（崔氏方） 
卅年呷嗽∶熏黄、木香、莨菪子等分。为末。羊脂涂青纸上，以末铺之，竹筒烧烟，吸 
之。（崔氏方） 
咳嗽熏法∶熏黄一两。以蜡纸调卷作筒十枚，烧烟吸咽，取吐止。一日一熏，惟食白粥， 
七日后以羊肉羹补之。（《千金方》） 
水肿上气，咳嗽腹胀∶熏黄一两，款冬花二分，熟艾一分。以蜡纸铺艾，洒二末于上 
，苇管卷成筒，烧烟吸咽三十口则瘥。三日尽一剂，百日断盐、醋。（《外台秘要》） 
手足甲疽∶熏黄、蛇皮等分为末。以泔洗净，割去甲，入肉处敷之，一顷痛定，神 
效。（《近效方》） 



<目录>石部第九卷_金石之三

<篇名>雌黄

内容：（《本经》中品） 
【释名】坐（七火切）。 
时珍曰∶生山之阴，故曰雌黄。《土宿本草》云∶阳石气未足者，为雌；已足者，为雄， 
相距五百年而结为石。造化有夫妇之道，故曰雌、雄。 
【集解】《别录》曰∶雌黄，生武都山谷，与雄黄同山生。其阴山有金，金精熏则生雌 
黄。采无时。 
弘景曰∶今雌黄出武都仇池者，谓之武都仇池黄，色小赤。出扶南林邑者，谓之昆仑黄， 
色如金，而似云母甲错，画家所重。既有雌雄之名，又同山之阴阳，合药盒饭以武都为胜。 
《仙经》无单服法，惟以合丹砂、雄黄飞炼为丹尔。金精是雌黄，铜精是空青，而服空青反 
胜于雌黄，其义难了。 
曰∶雌黄一块重四两，拆开得千重，软如烂金者，佳；其夹石及黑如铁色者，不可用。 
时珍曰∶按独孤滔《丹房镜源》云∶背阴者，雌黄也。淄成者，即黑色轻干，如焦锡块。 
臭黄作者，硬而无衣。试法∶但于甲上磨之，上色者好。又烧熨斗底，以雌划之，如赤黄线 
一道者好。舶上来如 血者上，湘南者次之，青者尤佳。叶子者为上，造化黄金非此不成。 
亦能柔五金，干汞，转硫黄，伏粉霜。又云∶雄黄变铁，雌黄变锡。 
【修治】 曰∶凡修事，勿令妇人、鸡、犬、新犯淫人、有患人、不男人、非形人，及 
曾是刑狱臭秽之地；犯之则雌黄黑如铁色，不堪用也，反损人寿。每四两，用天碧枝、和阳 
草、粟遂子草各五两，入瓷锅中煮三伏时，其色如金汁，一垛在锅底下。用东流水猛投于中， 
如此淘三度，去水拭干，臼中捣筛，研如尘用。又曰∶雌得芹花，立便成庾。芹花，一名立 
起草，形如芍药，煮雌能住火也。 
【气味】辛，平，有毒。 
《别录》曰∶大寒。不入汤用。 
土宿真君曰∶芎 、地黄、独帚、益母、羊不食草、地榆、五加皮、瓦松、冬瓜汁，皆 
可制伏。又雌见铅及胡粉则黑。 
【主治】恶疮头秃痂疥，杀毒虫虱身痒邪气诸毒。炼之久服，轻身增年不老（《本经》）。 
蚀鼻内息肉，下部 疮，身面白驳，散皮肤死肌，及恍惚邪气，杀蜂蛇毒。久服令人脑满（《别 
录》）。治冷痰劳嗽，血气虫积，心腹痛，癫痫，解毒（时珍）。 
【发明】保升曰∶雌黄法土，故色黄而主脾。 
时珍曰∶雌黄、雄黄同产，但以山阳、山阴受气不同分别。故服食家重雄黄，取其得纯 
阳之精也；雌黄则兼有阴气故尔。若夫治病，则二黄之功亦仿佛，大要皆取其温中、搜肝杀 
虫、解毒祛邪焉尔。 
【附方】旧七，新五。 
反胃吐食∶雌黄一分，甘草（生）半分。为末，饭丸梧子大。以五叶草、糯米煎汤，每 
服 
四丸。（《圣济录》） 
停痰在胃，喘息不通，呼吸欲绝∶雌黄一两，雄黄一钱。为末，化蜡丸弹子大。每服一 
丸，半夜时投热糯米粥中食之。（《济生方》） 
心痛吐水，不下饮食，发止不定∶雌黄二两，醋二斤，慢火煎成膏，用干蒸饼和丸梧子 
大。每服七丸，姜汤下。（《圣惠方》） 
妇人久冷，血气攻心，痛不止∶以叶子雌黄二两。细研，醋一升，煎浓，和丸小豆大。 
每服十五丸，醋汤下。（《圣惠方》） 
小腹痛满，天行病，小腹满，不得小便。雌黄末，蜜丸，纳尿孔中，入半寸。（《肘后 
方》） 
癫痫螈 ，眼暗嚼舌∶雌黄、黄丹（炒）各一两。为末，入麝香少许，以牛乳汁半升熬 
成膏，和杵千下，丸麻子大。每温水服三、五丸。（《直指方》） 
肺劳咳嗽∶雌黄一两，入瓦合内，不固济，坐地上，以灰培之，浓二寸；以炭一斤簇定 
顶，火 三分去一，退火出毒，为末，蟾酥和丸粟米大。每日空心杏仁汤下三丸。（《斗门 
方》） 
久嗽暴嗽∶金粟丸∶用叶子雌黄一两研。以纸筋泥固济小合子一个，令干，盛药。水调 
赤石脂封口，更以泥封，待干，架在地上，炭火十斤簇 。候火消三分之一，去火，候冷取 
出，当如镜面，光明红色；钵内细研，蒸饼丸粟米大。每服三丸、五丸，甘草水服。服后睡 
良久。（《胜金方》） 
肾消尿数∶干姜半两，以盐四钱（炒黄成颗），雌黄一两半。为末，蒸饼和丸绿豆大。 
每服十丸至三十丸，空心盐汤下。（《圣济录》） 
小便不禁∶颗块雌黄一两半（研），干姜半两，盐四钱（同炒姜色黄）。为末，水和蒸饼 
丸绿豆大。每服十丸至二十丸，空心盐汤下之。（《经验方》） 
乌癞虫疮∶雌黄粉，醋和鸡子黄调，涂之。（《圣惠方》） 
牛皮顽癣∶雌黄末，入轻粉，和猪膏敷之。（《直指方》） 



<目录>石部第九卷_金石之三

<篇名>石膏

内容：（《本经》中品） 
【释名】细理石（《别录》）、寒水石（《纲目》）。 
震享曰∶火 细研醋调，封丹灶，其固密甚于脂膏。此盖兼质与能而得名，正与石脂同 
意。 
时珍曰∶其纹理细密，故名细理石。其性大寒如水，故名寒水石，与凝水石同名异物。 
【集解】《别录》曰∶石膏，生齐山山谷及齐卢山、鲁蒙山。采无时。细理白泽者，良； 
黄者，令人淋。 
弘景曰∶二郡之山，即青州、徐州也。今出钱塘县，皆在地中，雨后时时自出，取之如 
棋子，白澈最佳。彭城者亦好。近道多有而大块，用之不及彼也。《仙经》不须此。 
恭曰∶石膏、方解石大体相似，而以未破为异。今市人皆以方解代石膏，未见有真石膏 
也。石膏生于石旁。其方解不因石而生，端然独处，大者如升，小者如拳，或在土中，或生 
溪水，其上皮随土及水苔色，破之方解，大者方尺。今人以此为石膏，疗风去热虽同，而解 
肌发汗不如真者。 
大明曰∶石膏通亮，理如云母者上。又名方解石。 
曰∶凡使，勿用方解石。方解虽白不透明，其性燥；若石膏则出剡州茗山县义情山， 
其色莹净如水精，性良善也。 
颂曰∶石膏今汾、孟、虢、耀州、兴元府亦有之。生于山石上，色至莹白，与方解石肌 
理形段刚柔绝相类。今难得真者。用时，惟以破之皆作方棱者，为方解石。今石膏中时时有 
莹澈可爱有纵理而不方解者，或以为石膏；然据本草又似长石。或又谓青石间往往有白脉贯 
彻类肉之膏肪者，为石膏；此又本草所谓理石也。不知石膏定是何物？今且依市人用方解石 
尔。 
阎孝忠曰∶南方以寒水石为石膏，以石膏为寒水石，正与汴京相反，乃大误也。石膏洁 
白坚硬，有墙壁。寒水石则软烂，以手可碎，外微青黑，中有细纹。又一种坚白全类石膏， 
而敲之成方者，名方解石也。 
承曰∶陶言钱塘山中雨后时自出。今钱塘人凿山取之甚多，捣作齿药货用，浙人呼为寒 
水石，入药最胜他处者。 
宗 曰∶石膏纷辩不决，未悉缺理。本草只言生齐山、卢山、蒙山，细理白泽者良，即 
知他处者非石膏也。 
震亨曰∶本草药之命名，多有意义，或以色，或以形，或以气，或以质，或以味，或以 
能，或以时，是也。石膏固济丹炉，苟非有膏，岂能为用？此盖兼质与能而得名。昔人以方 
解为石膏，误矣。石膏味甘而辛，本阳明经药，阳明主肌肉。其甘也，能缓脾益气，止渴去 
火。其辛也，能解肌出汗，上行至头，又入太阴、少阳。彼方解石，只有体重、质坚、性寒 
而已，求其有膏而可为三经之主治者，焉在哉？ 
时珍曰∶石膏有软、硬二种。软石膏，大块生于石中，作层如压扁米糕形，每层浓数寸。 
有红、白二色，红者不可服，白者洁净，细纹短密如束针，正如凝成白蜡状，松软易碎，烧 
之即白烂如粉。其中明洁，色带微青，而纹长细如白丝者，名理石也。与软石膏乃一物二种， 
碎之则形色如一，不可辨矣。硬石膏，作块而生，直理起棱，如马齿坚白，击之则段段横解， 
光亮如云母、白石英，有墙壁，烧之亦易散，仍硬不作粉。其似硬石膏成块，击之块块方解， 
墙壁光明者，名方解石也，烧之则 散亦不烂。与硬石膏乃一类二种，碎之则形色如一，不 
可辨矣。自陶弘景、苏恭、大明、雷 、苏颂、阎孝忠皆以硬者为石膏，软者为寒水石；至 
朱震亨始断然以软者为石膏，而后人遵用有验，千古之惑始明矣。盖昔人所谓寒水石者，即 
软石膏也；所谓硬石膏者，乃长石也。石膏、理石、长石、方解石四种，性气皆寒，俱能去 
大热结气；但石膏又能解肌发汗为异尔。理石即石膏之类，长石即方解之类，俱可代用，各 
从其类也。今人以石膏收豆腐，乃昔人所不知。 
【修治】 曰∶凡使，石臼中捣成粉，罗过，生甘草水飞过，澄晒筛研用。 
时珍曰∶古法惟打碎如豆大，绢包入汤煮之。近人因其性寒，火 过用，或糖拌炒过， 
则不妨脾胃。 
【气味】辛，微寒，无毒。 
《别录》曰∶甘，大寒。 
好古曰∶入足阳明、手太阴、少阳经气分。 
之才曰∶鸡子为之使。恶莽草、巴豆、马目毒公。畏铁。 
【主治】中风寒热，心下逆气惊喘，口干舌焦，不能息，腹中坚痛，除邪鬼，产乳金疮 
（《本经》）。除时气头痛身热，三焦大热，皮肤热，肠胃中结气，解肌发汗，止消渴烦逆， 
腹胀暴气，喘息咽热，亦可作浴汤（《别录》）。 
治伤寒头痛如裂，壮热皮如火燥。和葱煎茶，去头痛（甄权）。治天行热狂，头风旋， 
下 
乳，揩齿益齿（大明）。除胃热肺热，散阴邪，缓脾益气（李杲）。止阳明经头痛，发热恶寒， 
日晡潮热，大渴引饮，中暑潮热，牙痛（元素）。 
【发明】成无己曰∶风，阳邪也；寒，阴邪也。风喜伤阳，寒喜伤阴。营卫阴阳，为风 
寒所伤，则非轻剂所能独散，必须轻重之剂同散之，乃得阴阳之邪俱去，营卫之气俱和。是 
以大青龙汤，以石膏为使。石膏乃重剂，而又专达肌表也。又云∶热淫所胜，佐以苦甘。知 
母、石膏之苦甘以散热。 
元素曰∶石膏性寒，味辛而淡，气味俱薄，体重而沉，降也，阴也，乃阳明经大寒之药。 
善治本经头痛牙痛，止消渴中暑潮热。然能寒胃，令人不食，非腹有极热者，不宜轻用。又 
阳明经中热，发热恶寒燥热，日晡潮热，肌肉壮热，小便浊赤，大渴引饮，自汗，苦头痛之 
药，仲景用白虎汤是也。若无以上诸证，勿服之。多有血虚发热象白虎证，及脾胃虚劳，形 
体病证，初得之时，与此证同。医者不识而误用之，不可胜救也。 
杲曰∶石膏，足阳明药也。故仲景治伤寒阳明证，身热、目痛、鼻干、不得卧。身以前， 
胃之经也；胸前，肺之室也；邪在阳明，肺受火制，故用辛寒以清肺气，所以有白虎之名。 
又治三焦皮肤大热，入手少阳也。凡病脉数不退者，宜用之；胃弱者，不可用。 
宗 曰∶孙兆言∶四月以后天气热时，宜用白虎。但四方气候不齐，岁中运气不一，亦 
宜两审。其说甚雅。 
时珍曰∶东垣李氏云∶立夏前多服白虎汤者，令人小便不禁，此乃降令太过也。阳明津 
液不能上输于肺，肺之清气亦复下降故尔。甄立言《古今录验方》∶治诸蒸病有五蒸汤，亦 
是白虎加人参、茯苓、地黄、葛根，因病加减。王焘《外台秘要》∶治骨蒸劳热久嗽，用石 
膏（纹如束针者）一斤，粉甘草一两。细研如面，日以水调三、四服。言其无毒有大益，乃 
养 
命上药，不可忽其贱而疑其寒。《名医录》言∶睦州杨士丞女，病骨蒸内热外寒，众医不瘥， 
处州吴医用此方而体遂凉。愚谓此皆少壮肺胃火盛，能食而病者言也。若衰暮及气虚、血虚、 
胃弱者，恐非所宜。 
广济林训导年五十，病痰嗽发热。或令单服石膏药至一斤许，遂不能食，而咳益频，病 
益甚，遂至不起。此盖用药者之瞀瞀也，石膏何与焉。杨士瀛云∶石膏 过，最能收疮晕， 
不至烂肌。按∶刘 《钱乙传》云∶宗室子病呕泄，医用温药加喘。乙曰∶病本中热，奈何 
以刚剂燥之，将不得前后溲，宜与石膏汤。宗室与医皆不信。后二日果来召。乙曰∶仍石膏 
汤证也。 
竟如言而愈。又按∶古方所用寒水石，是凝水石；唐宋以来诸方所用寒水石，即今之石 
膏也。故寒水石诸方多附于后。近人又以长石、方解石为寒水石，不可不辨之。 
【附方】旧四，新二十五。 
伤寒发狂，逾垣上屋∶寒水石二钱，黄连一钱。为末。煎甘草冷服，名鹊石散。（《本 
事方》）风热心躁，口干狂言，浑身壮热。寒水石半斤，烧半日。净地坑内盆合，四面湿土 
拥起，经宿取出。入甘草末、天竺黄各二两，龙脑二分，糯米糕丸弹子大。蜜水磨下。（《集 
验方》） 
解中诸毒∶方同上。 
乳石发渴∶寒水石一块含之，以瘥为度。（《圣济录》） 
男女阴毒∶寒水石不拘多少为末，用两馏饭捣丸栗子大，日干。每用一丸，炭火 红烧 
研，以滚酒调服，饮葱醋汤投之，得汗愈。（蔡氏《经验必用方》） 
小儿丹毒∶寒水石末一两，和水涂之。（《集玄方》） 
小儿身热∶石膏一两，青黛一钱。为末，糕糊丸龙眼大。每服一丸，灯心汤化下。（《普 
济方》） 
骨蒸劳病，外寒内热，附骨而蒸也。其根在五脏六腑之中，必因患后得之。骨肉日消， 
饮食无味，或皮燥而无光。蒸盛之时，四肢渐细，足趺肿起。石膏十两，研如乳粉法，水和 
服方寸匕，日再，以身凉为度。（《外台秘要》） 
热盛喘嗽∶石膏二两，甘草（炙）半两，为末。每服三钱，生姜、蜜调下。（《普济方》） 
痰热喘嗽，痰涌如泉∶石膏、寒水石各五钱。为末。每入参汤服三钱。（《保命集》） 
食积痰火，泻肺火、胃火。白石膏（火 ，出火毒）半斤。为末，醋糊丸梧子大。每服 
四五十丸，白汤下。（丹溪方）。 
胃火牙疼∶好软石膏一两火 ，淡酒淬过，为末），入防风、荆芥、细辛、白芷五分。 
为末。日用揩牙，甚效。（《保寿堂方》） 
老人风热内热，目赤头痛，视不见物。石膏三两，竹叶五十片，沙糖一两，粳米三合， 
水三大盏，煎石膏、竹叶，去滓，取二盏煮粥，入糖食。（《养老方》） 
风邪眼寒，乃风入头系，败血凝滞，不能上下流通，故风寒客之而眼寒也。石膏（ ） 
二 
两，川芎二两，甘草（炙）半两。为末。每服一钱，葱白、茶汤调下，日二服。（《宣明方》） 
头风涕泪，疼痛不已∶方同上。 
鼻衄头痛，心烦∶石膏、牡蛎各一两。为末。每新汲水服二钱，并滴鼻内。（《普济方》） 
筋骨疼痛因风热者∶石膏三钱，飞罗面七钱。为末，水和 红，冷定。滚酒化服，被盖 
取汗。连服三日，即除根。（笔峰《杂兴》） 
雀目夜昏，百治不效∶石膏末，每服一钱，猪肝一片薄批，掺药在上缠定，沙瓶煮熟， 
切食之，一日一服。（《明目方》） 
湿温多汗，妄言烦渴∶石膏、炙甘草等分为末。每服二钱匕，浆水调下。（庞安时《伤 
寒论》） 
小便猝数，非淋，令人瘦。石膏半斤捣碎，水一斗，煮五升，每服五合。（《肘后方》） 
小儿吐泻黄色者，伤热也。玉露散∶用石膏、水石各五钱，生甘草二钱半，为末。滚汤 
调服一钱。（钱乙小儿方） 
水泻腹鸣如雷，有火者。石膏火 ，仓米饭和丸梧子大，黄丹为衣。米饮下二十丸。不 
二服，效。（李楼《奇方》） 
乳汁不下∶石膏三两，水二升，煮三沸。三日饮尽，妙。（《子母秘录》） 
妇人乳痈∶一醉膏∶用石膏 红，出火毒，研。每服三钱，温酒下，添酒尽醉。睡觉， 
再进一服。（陈日华《经验方》） 
油伤火灼，痛不可忍∶石膏末敷之，良。（《梅师方》） 
金疮出血∶寒水石、沥青等分。为末。干掺，勿经水。（《积德堂方》） 
刀疮伤湿，溃烂不生肌∶寒水石（ ）一两，黄丹二钱。为末。洗敷。甚者，加龙骨一 
钱， 
孩儿茶一钱。（《积德堂方》） 
疮口不敛，生肌肉，止疼痛，去恶水。寒水石（烧赤，研）二两，黄丹半两。为末，掺 
之。 
名红玉散。（《和剂局方》） 
口疮咽痛，上膈有热∶寒水石（ ）三两，朱砂三钱半，脑子半字。为末，掺之。（《三 
因方》） 
【附录】玉火石 颂曰∶密州九仙山东南隅地中，出一种石，青白而脆，击之内有火， 
谓之玉火石。彼医用之。其味甘、微辛，温。疗伤寒发汗，止头目昏眩痛，功与石膏等，土 
人以当石膏用之。 
龙石膏 《别录》曰∶有名未用，无毒，主消渴益寿。生杜陵，如铁脂中黄。 



<目录>石部第九卷_金石之三

<篇名>理石

内容：（《本经》中品） 
【释名】肌石（《别录》）、立制石（《本经》）。 
时珍曰∶理石即石膏之顺理而微硬有肌者，故曰理石、肌石。 
弘景曰∶《仙经》时须，呼为长理石。石胆，一名立制，此今又名立制，疑必相类。 
【集解】《别录》曰∶理石如石膏，顺理而细，生汉中山谷及庐山，采无时。 
弘景曰∶汉中属梁州，庐山属青州。今出宁州。俗用亦稀。 
恭曰∶此石夹两石间如石脉，打用之，或在土中重叠而生。皮黄赤，肉白，作斜理纹， 
全不似石膏。市人或刮削去皮，以代寒水石，并以当 石，并是假伪。今庐山亦无此物，见 
出襄州西泛水侧。 
宗 曰∶理石如长石。但理石如石膏，顺理而细；其非顺理而细者，为长石。疗体亦不 
相远。 
时珍曰∶理石，即石膏中之长纹细直如丝而明洁，色带微青者。唐人谓石膏为寒水石， 
长石为石膏，故苏恭言其不似石膏也。此石与软石膏一类二色，亦可通用，详石膏下。 
【气味】辛，寒，无毒。《别录》曰∶甘，大寒。之才曰∶滑石为之使，恶麻黄。 
【主治】身热，利胃解烦，益精明目，破积聚，去三虫（《本经》）。除营卫中去来大热 
结热，解烦毒，止消渴，及中风痿痹（《别录》）。 
渍酒服，疗癖，令人肥悦（苏恭）。 
【附录】白肌石 《别录》有名未用曰∶味辛，无毒。主强筋骨，止渴不饥，阴热不足。 
一名肌石，一名洞石。生广焦国卷山青石间。 
时珍曰∶按∶此即理石也，其形、名、气味、主疗皆同。 



<目录>石部第九卷_金石之三

<篇名>长石

内容：（《本经》中品） 
【释名】方石（《本经》）、直石（《别录》）、土石（《别录》）、硬石膏（《纲目》）。 
【集解】《别录》曰∶长石，理如马齿，方而润泽，玉色。生长子山谷及泰山、临淄， 
采无时。弘景曰∶长子县属上党，临淄县属青州。俗方、《仙经》并无用此者。恭曰∶此石 
状同石膏而浓大，纵理而长，纹似马齿。今均州辽 山有之，土人以为理石。颂曰∶今惟潞 
州有之，如苏恭所说。按《本经》理石、长石二物，味效亦别。又云∶理石似石膏，顺理而 
细。陶隐居言，亦呼为长理石。今灵宝丹用长理石为一物。医家相承用者，乃似石膏，与今 
潞州所出长石无异，而诸郡无复出理石者，医方亦不见单用，往往呼长石为长理石。 
时珍曰∶长石，即俗呼硬石膏者，状似软石膏而块不扁，性坚硬洁白，有粗理，起齿棱， 
击之则片片横碎，光莹如云母、白石英，亦有墙壁似方解石，但不作方块尔。烧之亦不粉烂 
而易散，方解烧之亦然，但 声为异尔。昔人以此为石膏，以为方解，今人以此为寒水石， 
皆误矣。但与方解乃一类二种，故亦名方石，气味功力相同，通用无妨。唐宋诸方所用石膏， 
多是此石，昔医亦以取效，则亦可与石膏通用，但不可解肌发汗耳。 
【气味】辛、苦，寒，无毒。 
【主治】身热，胃中结气，四肢寒厥，利小便，通血脉，明目去翳眇，下三虫，杀蛊毒 
。久服不饥（《本经》）。止消渴，下气，除胁肋肺间邪气（《别录》）。 



<目录>石部第九卷_金石之三

<篇名>方解石

内容：（《别录》下品） 
【释名】黄石。 
志曰∶敲破，块块方解，故以为名。 
【集解】《别录》曰∶方解石生方山，采无时。 
弘景曰∶《本经》长石一名方石，疗体相似，疑即此也。 
恭曰∶此物大体与石膏相似，不附石而生，端然独处。大者如升，小者如拳，甚大者方 
尺，或在土中，或生溪水，其上皮随土及水苔色，破之方解。今人以为石膏，用疗风去热虽 
同，而解肌发汗不及也。 
志曰∶今沙州大鸟山出者，佳。 
颂曰∶方解石，本草言生方山，陶隐居疑与长石为一物，苏恭云疗热不减石膏。若然， 
似可通用，但主头风不及石膏也。其肌理、形段刚柔皆同，但以附石不附石为言，岂得功力 
顿异？如雌黄、雄黄亦有端然独处者，亦有附石生者，不闻别有名号，功力相异也。 
时珍曰∶方解石与硬石膏相似，皆光洁如白石英，但以敲之段段片碎者，为硬石膏；块 
块方棱者，为方解石，盖一类二种，亦可通用。唐宋诸方皆以此为石膏，今人又以为寒水石， 
虽俱不是，而其性寒治热之功，大抵不相远，惟解肌发汗不能如硬石膏为异尔。 
【气味】苦、辛，大寒，无毒。 
之才曰∶恶巴豆。 
【主治】胸中留热结气，黄胆，通血脉，去蛊毒（《别录》）。 



<目录>石部第九卷_金石之三

<篇名>滑石

内容：（《本经》上品） 
【释名】画石（《衍义》）、液石（《别录》）、 石（音辽）、脱石（音夺）、冷石（弘景）、 
番石（《别录》）、共石。 
宗 曰∶滑石，今谓之画石，因其软滑可写画也。 
时珍曰∶滑石性滑利窍，其质又滑腻，故以名之。表画家用刷纸代粉，最白腻。 
，乃脂膏也，因以名县。脱乃肉无骨也。此物最滑腻，无硬者为良，故有诸名。 
【集解】《别录》曰∶滑石生赭阳山谷，及泰山之阴，或掖北白山，或卷山，采无时。 
弘景曰∶滑石色正白，《仙经》用之为泥。今出湘州、始安郡诸处，初取软如泥，久渐 
坚强，人多以作冢中明器物。赭阳属南阳，掖县属青州东莱，卷县属司州荥阳。又有冷石， 
小青黄，并冷利，能熨油污衣物。恭曰∶此石所在皆有。岭南始安出者，白如凝脂，极软滑。 
出掖县者，理粗质青有黑点；惟可为器，不可入药。齐州南山神通寺南谷亦大有，色青白不 
佳，而滑腻则胜。 
藏器曰∶始安、掖县所出二石，形质既异，所用又殊。始安者软滑而白，宜入药；东莱 
者，硬涩而青，乃作器石也。 
曰∶凡使有多般∶其白滑石如方解石，色似冰白，画石上有白腻纹者，真也。乌滑石 
似，画石上有青白腻纹，入用亦妙。绿滑石性寒有毒，不入药用。黄滑石似金颗颗圆，画 
石上有青黑色者，勿用，杀人。冷滑石青苍色，画石上作白腻纹，亦勿用之。 
颂曰∶今道、永、莱、濠州皆有之。凡二种。道、永州出者白滑如凝脂。《南越志》云 
∶城县出 石，即滑石也。土人以为烧器，烹鱼食，是也。莱、濠州出者理粗质青，有黑 
点，亦谓之斑石。二种皆可作器，甚精好。初出软柔，彼人就穴中制作，用力殊少也。本草 
所载土地皆是北方，而今医家所用白色者，自南方来。或云沂州所出甚白佳，与本草所云泰 
山之阴相合，而彼土不取为药。今濠州所供青滑石，云性寒无毒，主心气涩滞，与《本经》 
大同小异。 
又《张勃吴录地理志》及《大康地记》云∶郁林州布山县马湖马岭山皆有虺，甚毒杀人， 
有冷石可以解之。石色赤黑，味苦，屑之着疮中，并以切齿立苏，一名切齿石。今人多用冷 
石作粉，治痱疮，或云即滑石也，但味之甘苦不同尔。 
时珍曰∶滑石，广之桂林各邑及瑶峒中皆出之，即古之始安也。白、黑二种，功皆相似 
。山东蓬莱县桂府村所出者亦佳，故医方有桂府滑石，与桂林者同称也。今人亦以刻图书， 
不甚坚牢。滑石之根，为不灰木。滑石中有光明黄子，为石脑芝。 
【修治】 曰∶凡用白滑石，先以刀刮净研粉，以牡丹皮同煮一伏时。去牡丹皮，取滑 
石，以东流水淘过，晒干用。 
【气味】甘，寒，无毒。《别录》曰∶大寒。 
之才曰∶石苇为之使，恶曾青，制雄黄。 
【主治】身热泄 ，女子乳难癃闭，利小便，荡胃中积聚寒热，益精气。久服轻身耐饥 
长年（《本经》）。通九窍六腑津液，去留结，止渴，令人利中（《别录》）。燥湿，分水道， 
实大肠，化食毒，行积滞，逐凝血，解燥渴，补脾胃，降心火，偏主石淋为要药（震亨）。 
疗黄胆水肿香港脚，吐血衄血，金疮血出，诸疮肿毒（时珍）。 
【发明】颂曰∶古方治淋沥，多单使滑石。又与石苇同捣末，饮服刀圭，更快。又主石 
淋，发烦闷，取十二分研粉，分作两服，水调下。烦热定，即停后服。 
权曰∶滑石疗五淋，主产难，服其末。又末与丹参、蜜、猪脂为膏，入其月即空心酒下 
弹丸大，临产倍服，令胎滑易生，除烦热心躁。 
元素曰∶滑石气温味甘，治前阴窍涩不利，性沉重，能泄上气令下行，故曰滑则利窍， 
不与诸淡渗药同。 
好古曰∶入足太阳经。滑能利窍，以通水道，为至燥之剂。猪苓汤用滑石、阿胶，同为 
滑剂以利水道；葱、豉、生姜同煎，去滓澄清以解利。淡味渗泄为阳，故解表利小便也。若 
小便自利者，不宜用。 
时珍曰∶滑石利窍，不独小便也。上能利毛腠之窍，下能利精溺之窍。盖甘淡之味，先 
入于胃渗走经络，游溢津气，上输于肺，下通膀胱。肺主皮毛，为水之上源。膀胱司津液， 
气化则能出。故滑石上能发表，下利水道，为荡热燥湿之剂。发表是荡上中之热，利水道是 
荡中下之热；发表是燥上中之湿，利水道是燥中下之湿。热散则三焦宁而表里和，湿去则阑 
门通而阴阳利。刘河间之用益元散，通治表里上下诸病，盖是此意，但未发出尔。 
【附方】旧六，新一十三。 
益元散∶又名天水散、太白散、六一散。解中暑伤寒疫疠，饥饱劳损，忧愁思虑，惊恐 
悲怒，传染并汗后遗热劳复诸疾。兼解两感伤寒，百药酒食邪热毒。治五劳七伤，一切虚损， 
内伤阴痿，惊悸健忘，痫螈烦满，短气痰嗽，肌肉疼痛，腹胀闷痛，淋 涩痛，服石石淋。 
疗身热呕吐泄泻，肠 下痢赤白。除烦热，胸中积聚，寒热。止渴，消畜水。 
妇人产后损液，血虚阴虚热甚，催生下乳。治吹乳乳痈，牙疮齿疳。此药大养脾肾之气， 
通九窍六腑，去留结，益精气，壮筋骨，和气，通经脉，消水谷，保真元，明耳目，安魂定 
魄，强志轻身，驻颜益寿，耐劳役饥渴，乃神验之仙药也。白滑石（水飞过）六两，粉甘草 
一两。 
为末。每服三钱，蜜少许，温水调下。实热，用新汲水下；解利用葱豉汤下；通乳，用 
猪肉面汤调下；催生，用香油浆下。凡难产或死胎不下，皆由风热燥涩，结滞紧敛，不能舒 
缓故也。此药力至，则结滞顿开而瘥矣。（刘河间《伤寒直格》） 
膈上烦热多渴，利九窍。滑石二两（捣）。水三大盏，煎二盏，去滓，入粳米煮粥食。（《圣 
惠》） 
女劳黄胆，日晡发热恶寒，小腹急，大便溏黑，额黑。滑石、石膏等分。研末。大麦汁 
服方寸匕，日三，小便大利愈。腹满者，难治。（《千金方》） 
伤寒衄血∶滑石末，饭丸梧子大。每服十丸，微嚼破，新水咽下，立止。汤晦叔云∶鼻 
衄，乃当汗不汗所致。其血紫黑时，不以多少，不可止之。且服温和药，调其营卫；待血鲜 
时，急服此药止之也。（《本事方》） 
乳石发动，烦热烦渴∶滑石粉半两，水一盏，绞白汁，顿服。（《圣惠方》） 
暴得吐逆不下食∶生滑石末二钱匕，温水服，仍以细面半盏押定。（寇氏《衍义》） 
气壅关格不通，小便淋结，脐下烦闷兼痛。滑石粉一两，水调服。（《广利方》） 
小便不通∶滑石末一升，以车前汁和，涂脐之四畔，方四寸，干即易之。冬月水和。（杨 
氏《产乳》） 
妇人转脬，因过忍小便而致。滑石末，葱汤服二钱。（《圣惠方》） 
妊娠子淋，不得小便∶滑石末水和，泥脐下二寸。（《外台秘要》） 
伏暑水泄∶白龙丸∶滑石（火 过）一两，硫黄四钱。为末，面糊丸绿豆大。每用淡姜 
汤 
随大小服。（《普济方》） 
伏暑吐泄，或吐，或泄，或疟，小便赤，烦渴。玉液散∶用桂府滑石（烧）四两，藿香 
一钱，丁香一钱。为末，米汤服二钱。（《普济方》） 
霍乱及疟∶方同上。 
痘疮狂乱，循衣摸床，大热引饮。用益元散，加朱砂二钱，冰片三分，麝香一分。每灯 
草汤下，二、三服。（王氏《痘疹方》）风毒热疮，遍身出黄水。桂府滑石末敷之，次日愈。 
先以虎杖、豌豆、甘草等分。煎汤洗后，乃搽。（《普济方》） 
阴下湿汗∶滑石一两，石膏（ ）半两，枯白矾少许，研掺之。（《集简方》） 
脚指缝烂∶方同上。 
杖疮肿痛∶滑石、赤石脂、大黄等分，为末。茶汤洗净，贴。（赵氏《经验方》） 
热毒怪病，目赤鼻胀，大喘，浑身出斑，毛发如铁，乃因中热，毒瓦斯结于下焦。用滑 
石、白矾各一两。为末，作一服。水三碗，煎减半，冷，不住饮之。（夏子益《奇疾方》） 



<目录>石部第九卷_金石之三

<篇名>不灰木

内容：（宋《开宝》） 
【释名】无灰木（见下）。 
【集解】颂曰∶不灰木出上党，今泽、潞山中皆有之，盖石类也。其色白，如烂木，烧 
之不燃，以此得名。或云滑石之根也，出滑石处皆有之。采无时。 
藏器曰∶要烧成灰，但斫破，以牛乳煮了，黄牛粪烧之，即成灰。 
时珍曰∶不灰木有木、石二种∶石类者，其体坚重，或以纸裹，蘸石脑油燃灯，彻夜不 
成灰，人多用作小刀靶。《开山图》云∶徐无山出不灰之木，生火之石。山在今顺天府玉田 
县东北。《庚辛玉册》云∶不灰木，阴石也。生西南蛮夷中，黎州、茂州者好，形如针，文 
全若木，烧之无烟。此皆言石者也。《伏深齐地记》云∶东武城有胜火木，其木经野火烧之 
不灭，谓之不灰木。杨慎《丹铅录》云∶《太平寰宇记》云∶不灰木俗多为铤子，烧之成炭 
而不灰，出胶州。 
其叶如蒲草，今人束以为燎，谓之万年火把。此皆言木者也。时珍常得此火把，乃草叶 
束成，而中夹松脂之类，一夜仅烧一二寸尔。 
【气味】甘，大寒，无毒。独孤滔曰∶煮汞，结草砂， 三黄，匮五金。 
【主治】热痱疮，和枣叶、锻石为粉，敷之（《开宝》）。 
除烦热阳厥（时珍）。 
【发明】时珍曰∶不灰木性寒，而同诸热药治阴毒。刘河间《宣明方》，治阳绝心腹痞 
痛，金针丸中亦用服之。盖寒热并用，所以调停阴阳也。 
【附方】新四。 
肺热咳嗽，卧时盛者∶不灰木一两半，太阴玄精石二两，甘草（炙）半两，贝母一两半， 
天南星（白矾水煮过）半两。为末。每服半钱，姜汤下。（《圣济录》） 
咽喉肿痛，五心烦热∶不灰木（以牛粪烧赤）四两，太阴玄精石（ 赤）四两，真珠一 
钱。 
为末，糯米粥丸芡子大。每服一丸，以生地黄汁、粟米泔研化服，日二次。（《圣济录》） 
霍乱烦满，气逆腹胀，手足厥冷∶不灰木、阳起石（ ）、阿魏各半两，巴豆（去心）、 
杏仁（去皮）各二十五个。为末，粟饭丸樱桃大，穿一孔。每服一丸，灯上烧烟尽，研末， 
米姜汤下，以利为度。（《圣济录》） 
阴毒腹痛∶回阳丹∶用不灰木（ ）、牡蛎（ ）、高良姜（炒）、川乌头（炮）、白芍药 
各一 
钱。为末，入麝香少许。每用一钱，男，用女唾调涂外肾；女，用男唾调涂乳上，得汗即愈。 
（《玉机微义》） 
【附录】松石 颂曰∶今处州出一种松石，如松干，而实石也。或云松久化为石。人多 
取饰山亭及琢为枕。虽不入药，与不灰相类，故附之。 



<目录>石部第九卷_金石之三

<篇名>五色石脂

内容：（《本经》上品） 
【校正】并入五种石脂。 
【释名】时珍曰∶膏之凝者，曰脂。此物性粘，固济炉鼎甚良，盖兼体用而言也。 
【集解】《别录》曰∶五色石脂，生南山之阳山谷中。又曰∶青石脂，生齐区山及海涯。 
黄石脂，生嵩高山，色如莺雏。黑石脂，生 川阳城。白石脂，生泰山之阴。赤石脂，生济 
南、射阳，又泰山之阴。并采无时。 
普曰∶五色石脂，一名五色符。青符，生南山或海涯。黄符，生嵩山，色如 脑、雁雏。 
黑符生洛西山空地。白符，生少室天娄山或泰山。赤符，生少室或泰山，色绛滑如脂。 
弘景曰∶今俗惟用赤石、白石二脂。好者出吴郡，亦出武陵、建平、义阳。义阳者，出 
县界东八十里，状如 脑，赤者鲜红可爱，随采复生。余三色石脂无正用，但黑石脂入画 
用尔。 
恭曰∶义阳即申州，所出乃桃花石，非石脂也。白石脂，今出慈州诸山，胜于余处者。 
赤石脂今出虢州卢氏县，泽州陵川县，又慈州吕乡县，宜州诸山亦有，并色理鲜腻为佳。二 
脂泰山不闻有之，旧出苏州、余杭山，今不收采。承曰∶今苏州见贡赤、白二石脂，但入药 
不甚佳。惟延州山中所出最良，揭两石中取之。颂曰∶白石脂、赤石脂，今惟潞州出之，潞 
与慈州相近也。 
宗 曰∶赤、白石脂，四方皆有，以理腻粘舌缀唇者为上。 
【修治】 曰∶凡使赤脂，研如粉，新汲水飞过三度，晒干用。 
时珍曰∶亦有火 水飞者。 
【气味】五种石脂，并甘、平。 
大明曰∶并温，无毒。畏黄芩、大黄、官桂。 
【主治】黄胆，泄痢肠 脓血，阴蚀下血赤白，邪气痈肿，疽痔恶疮，头疡疥瘙。久服 
补髓益气，肥健不饥，轻身延年。五石脂各随五色，补五脏（《本经》）。治泄痢，血崩带下， 
吐血衄血，涩精淋沥，除烦，疗惊悸，壮筋骨，补虚损。久服悦色。治疮疖痔漏，排脓（大 
明）。 
青石脂 
【气味】酸，平，无毒。普曰∶青符∶神农∶甘。雷公∶酸，无毒。桐君∶辛， 
无毒。李当之∶小寒。 
【主治】养肝胆气，明目，疗黄胆泄痢肠 ，女子带下百病，及疽痔恶疮。久服补髓益 
气，不饥延年（《别录》）。 
黄石脂 
【气味】苦，平，无毒。普曰∶黄符∶雷公∶苦；李当之∶小寒。 
之才曰∶曾青为之使，恶细辛，畏蜚蠊、黄连、甘草。 
曰∶服之忌卵味。 
【主治】养脾气，安五脏，调中，大人小儿泄痢肠 下脓血，去白虫，除黄胆痈疽虫。 
久服轻身延年（《别录》）。 
黑石脂 《别录》曰∶一名石墨，一名石涅。 
时珍曰∶此乃石脂之黑者，亦可为墨，其性粘舌，与石炭不同，南人谓之画眉石。许氏 
《说文》云∶黛，画眉石也。 
【气味】咸，平，无毒。普曰∶黑符∶桐君∶甘，无毒。 
【主治】养肾气，强阴，主阴蚀疮，止肠 
泄痢，疗口疮咽痛。久服益气不饥延年（《别录》）。 
白石脂 
【气味】甘、酸，平，无毒。 
普曰∶白符，一名随。岐伯、雷公∶酸，无毒；桐君∶甘，无毒；扁鹊∶辛；李当之∶ 
小寒。 
权曰∶甘、辛。杲曰∶温。 
之才曰∶得浓朴、米汁饮，止便脓。燕屎为之使，恶松脂，畏黄芩。 
颂曰∶畏黄连、甘草、飞廉、马目毒公。 
【主治】养肺气，浓肠，补骨髓，疗五脏惊悸不足，心下烦，止腹痛下水，小肠 热溏， 
便脓血，女子崩中漏下赤白沃，排痈疽疮痔。久服安心不饥，轻身延年（《别录》）。涩大肠 
（甄权）。 
【附方】旧四，新二。 
小儿水痢形羸，不胜汤药。白石脂半两研粉，和白粥空肚食之。（《子母秘录》） 
小儿滑泄∶白龙丸∶白石脂、白龙骨等分。为末，水丸黍米大。每量大小，木瓜、紫苏 
汤下。（《全幼心鉴》） 
久泄久痢∶白石脂、干姜等分。研，百沸汤和面为稀糊搜之，并手丸梧子大。每米饮 
下三十丸。（《斗门方》） 
儿脐汁出赤肿∶白石脂末熬温，扑之，日三度，勿揭动。（韦宙《独行方》） 
儿脐血出，多啼∶方同上。（寇氏《衍义》） 
粉滓面 ∶白石脂六两，白蔹十二两。为末。鸡子白和，夜涂旦洗。（《圣济录》） 
赤石脂 
【气味】甘、酸、辛，大温，无毒。普曰∶赤符∶神农、雷公∶甘；黄帝、扁 
鹊∶无毒；李当之∶小寒。 
之才曰∶畏芫花，恶大黄、松脂。 
颂曰∶古人亦单服食，云发则心痛，饮热酒不解。用绵裹葱、豉，煮水饮之。 
【主治】养心气，明目益精，疗腹痛肠 ，下痢赤白，小便利，及痈疽疮痔，女子崩中 
漏下，产难胞衣不出。久服补髓好颜色，益智不饥，轻身延年（《别录》）。补五脏虚乏（甄 
权）。补心血，生肌肉，浓肠胃，除水湿，收脱肛（时珍）。 
【发明】弘景曰∶五色石脂，《本经》疗体亦相似，《别录》分条具载，今俗惟用赤、白 
二脂断下痢耳。 
元素曰∶赤、白石脂俱甘、酸，阳中之阴，固脱。 
杲曰∶降也。阳中阴也。其用有二∶固肠胃有收敛之能，下胎衣无推荡之峻。 
好古曰∶涩可去脱，石脂为收敛之剂，赤入丙，白入庚。 
时珍曰∶五石脂皆手足阳明药也。其味甘，其气温，其体重，其性涩。涩而重，故能收 
湿止血而固下；甘而温，故能益气生肌而调中。中者，肠胃肌肉惊悸黄胆是也；下者，肠 
泄痢、崩带失精是也。五种主疗，大抵相同。故《本经》不分条目，但云各随五色补五脏。 
《别录》虽分五种，而性味、主治亦不甚相远，但以五味配五色为异，亦是强分尔。赤白二 
种，一入气分，一入血分，故时用尚之。张仲景用桃花汤治下痢便脓血。取赤石脂之重涩， 
入下焦血分而固脱；干姜之辛温，暖下焦气分而补虚；粳米之甘温，佐石脂、干姜而润肠胃 
也。 
【附方】旧五，新七。 
小儿疳泻∶赤石脂末，米饮调服半钱，立瘥。加京芎等分，更妙。（《斗门方》） 
大肠寒滑，小便精出∶赤石脂、干姜各一两，胡椒半两。为末，醋糊丸梧子大。每空心 
米饮下五、七十丸。有人病此，热药服至一斗二升，不效；或教服此，终四剂而愈。（寇氏 
《衍义》） 
赤白下痢∶赤石脂末，饮服一钱。（《普济方》） 
冷痢腹痛，下白冻如鱼脑。桃花丸∶赤石脂（ ）、干姜（炮）等分。为末，蒸饼和丸。 
量大小服，日三服。（《和剂局方》） 
老人气痢虚冷∶赤石脂五两（水飞），白面六两。水煮熟，入葱酱作 ，空心食三、四 
次，即愈。（《养老方》） 
伤寒下痢，便脓血不止，桃花汤主之。赤石脂一斤（一半全用，一半末用），干姜一两， 
粳米半升。水七升，煮米熟去滓。每服七合，纳末方寸匕，日三服，愈乃止。（仲景方） 
痢后脱肛∶赤石脂、伏龙肝为末，敷之。一加白矾。（钱氏小儿方） 
反胃吐食∶绝好赤石脂为末，蜜丸梧子大。每空腹姜汤下一、二十丸。先以巴豆仁一枚， 
勿令破，以津吞之。后乃服药。（《圣惠方》） 
痰饮吐水无时节者，其原因冷冻饮料过度，遂令脾胃气弱，不能消化饮食。饮食入胃，皆变 
成冷水，反吐不停，赤石脂散主之。赤石脂一斤，捣筛，服方寸匕，酒饮自任，稍加至三匕。 
服尽一斤，则终身不吐痰水，又不下痢，补五脏，令人肥健。有人痰饮，服诸药不效，用此 
遂愈。（《千金翼方》） 
心痛彻背∶赤石脂、干姜、蜀椒各四分，附子（炮）二分，乌头（炮）一分。为末，蜜 
丸梧子大。先食服一丸。不知，稍增之。（张仲景《金匮方》） 
经水过多∶赤石脂、破故纸一两。为末。每服二钱，米饮下。（《普济方》） 
小便不禁∶赤石脂（ ）、牡蛎（ ）各三两，盐一两。为末，糊丸梧子大。每盐汤下 
十五丸。（《普济方》） 



<目录>石部第九卷_金石之三

<篇名>桃花石

内容：（《唐本草》） 
【集解】恭曰∶桃花石，出申州钟山县，似赤石脂，但舐之不着舌者是也。 
曰∶其状亦似紫石英，色若桃花，光润而重，目之可爱。 
颂曰∶今信州有之，形块似赤石脂、紫石英辈，采无时。陶弘景言∶赤石脂出义阳者 
，状如 脑，鲜红可爱。苏恭非之，云是桃花石，久服肥人，今土人以疗痢。功用亦不相远。 
宗 曰∶桃花石有赤、白二种∶有赤地、淡白点如桃花片者，有淡白地、赤点如桃花片 
者。人往往镌磨为器用，人亦罕服之。 
时珍曰∶此即赤白石脂之不粘舌、坚而有花点者，非别一物也。故其气味功用皆同石脂 
。 
昔张仲景治痢用赤石脂名桃花汤，《和剂局方》治冷痢有桃花丸，皆即此物耳。 
【气味】甘，温，无毒。 
【主治】大肠中冷脓血痢。久服令人肥悦能食（《唐本》）。 



<目录>石部第九卷_金石之三

<篇名>炉甘石

内容：（《纲目》） 
【释名】炉先生。 
土宿真君曰∶此物点化为神药绝妙，九天三清俱尊之曰炉先生，非小药也。 
时珍曰∶炉火所重，其味甘，故名。 
【集解】时珍曰∶炉甘石所在坑冶处皆有，川蜀、湘东最多，而太原、泽州、阳城、高 
平、灵丘、融县及云南者为胜，金银之苗也。其块大小不一，状似羊脑，松如石脂，亦粘舌。 
产于金坑者，其色微黄，为上。产于银坑者，其色白，或带青，或带绿，或粉红。赤铜得之， 
即变为黄。今之黄铜，皆此物点化也。《造化指南》云∶炉甘石受黄金、白银之气熏陶，三 
十年方能结成。以大秽浸及砒煮过，皆可点化，不减三黄。崔 《外丹本草》云∶用铜一斤， 
炉甘石一斤，炼之即成 石一斤半。非石中物取出乎？真 石生波斯，如黄金，烧之赤而不 
黑。 
【修治】时珍曰∶凡用炉甘石，以炭火 红，童子小便淬七次，水洗净，研粉，水飞过， 
晒用。 
【气味】甘，温，无毒。 
【主治】止血，消肿毒，生肌，明目去翳退赤，收湿除烂。同龙脑点，治目中一切诸病 
（时珍）。 
【发明】时珍曰∶炉甘石，阳明经药也。受金银之气，故治目病为要药。时珍常用炉甘 
石（ 淬）、海螵蛸、硼砂各一两。为细末，以点诸目病，甚妙。入朱砂五钱，则性不粘也。 
【附方】新十五。 
目暴赤肿∶炉甘石（火 尿淬）、风化硝等分。为末。新水化一粟点之。（《御药院方》） 
诸般翳膜∶炉甘石、青矾、朴硝等分。为末。每用一字，沸汤化开，温洗，日三次。（《宣 
明方》）一切目疾∶真炉甘石半斤，用黄连四两。锉豆大，银石器内，水二碗，煮二伏时， 
去黄连为末，入片脑二钱半，研匀罐收。每点少许，频用取效。又方∶炉甘石（ ）一钱， 
盆 
硝一钱。为末。热汤泡洗。目中诸病∶石连光明散∶治眼中五轮八廓诸证，神效。炉甘石半 
斤，取如羊脑、鸭头色者，以桑柴灰一斗，火 赤研末，用雅州黄连各四两，切片，煎水浸 
石，澄取粉，晒干。用铅粉二定，以二连水浸过，炒之。雄黄研末。每用甘石、铅粉各三分， 
雄黄一分，片脑半分。研匀，点眼甚妙。（张氏方） 
目暗昏花∶炉甘石（火 ，童尿淬七次）、代赭石（火 ，醋淬七次）、黄丹（水飞）各 
四两。 
为末；白沙蜜半斤，以铜铛炼去白沫，更添清水五、六碗，熬沸下药，文武火熬至一碗，滴 
水不散，以夹纸滤入瓷器收之。频点日用。（《卫生易简方》） 
烂弦风眼∶刘长春方∶治风眼流泪，烂弦。白炉甘石四两，火 童尿淬七次，地上出毒 
三日，细研。每用椒汤洗目后，临卧点三、四次，次早以茶汤洗去，甚妙。又方∶炉甘石一 
斤（火 ），黄连四两，煎水淬七次，为末，入片脑。每用点目。《宣明眼科方》∶用炉甘石、 
石膏各一钱，海螵蛸三分。 
为末。入片脑、麝香各少许，收点。《卫生易简方》∶用炉甘石二两。以黄连一两煎水， 
入童尿半盏再熬，下朴硝一两又熬成。以火 石淬七次，洗净为末，入蜜陀僧末一两研匀， 
收点之。 
耳出汁 炉甘石、矾石各二钱，胭脂半钱，麝香少许，为末，缴净吹之。（《普济方》） 
齿疏陷物∶炉甘石（ ）、寒水石等分。为末。每用少许擦牙，忌用刷牙，久久自密。（《集 
玄方》） 
漏疮不合∶（童尿制）炉甘石、牡蛎粉，外塞之，内服滋补药。（《杂病治例》） 
下疳阴疮∶炉甘石（火 醋淬五次）一两，孩儿茶三钱，为末。麻油调敷，立愈。（通 
妙邵真人方） 
阴汗湿痒∶炉甘石一分，真蚌粉半分。研粉扑之。（《直指方》） 



<目录>石部第九卷_金石之三

<篇名>井泉石

内容：（宋《嘉 》） 
【释名】时珍曰∶性寒如井泉，故名。 
【集解】禹锡曰∶井泉石，近道处处有之，以出饶阳郡者为胜。生田野中间，穿地深丈 
余得之。形如土色，圆方长短大小不等，内实而外圆，重重相叠，采无时。又一种如姜石者， 
时人多指为井泉石，非是。 
颂曰∶深州城西二十里，剧家村出之。 
【修治】禹锡曰∶凡用，细研水飞过。不尔，令人淋。 
【气味】甘，大寒，无毒。 
【主治】诸热，解心脏热结，热嗽，小儿热疳，雀目青盲，眼赤肿痛，消肿毒。得决明、 
菊花，疗小儿眼疳生翳膜。得大黄、栀子，治眼睑肿赤（《嘉 》）。 
【附方】新四。 
膀胱热闭，小便不快∶井泉石、海金沙、车前子、滑石各一两。为末。每服二钱，蜜汤 
下。（《圣济录》） 
风毒赤目∶井泉石半两，井中苔（焙）、谷精草一两，豉（焙）一合。为末。每服二钱， 
空心井华水服。（《圣济录》） 
产后搐搦，俗名鸡爪风。舒筋散∶用井泉石四两（另研），天麻（酒浸）、木香各一两， 
人参、川芎、官桂、丁香各半两。为末。每服三钱，大豆淋酒调下，出汗即愈。（《宣明方》） 
痤痱瘙痒∶井泉石（生）三两，寒水石（ ）四两，脑子半钱。为末扑之。（《圣济录》） 



<目录>石部第九卷_金石之三

<篇名>无名异

内容：（宋《开宝》） 
【释名】时珍曰∶无名异，瘦词也。 
【集解】志曰∶无名异出大食国，生于石上，状如黑石炭。番人以油炼如 石，嚼之如 
饧。 
颂曰∶今广州山石中及宜州南八里龙济山中亦有之。黑褐色，大者如弹丸，小者如黑石 
子，采无时。 
曰∶无名异形似石炭，味别。 
时珍曰∶生川、广深山中，而桂林极多，一包数百枚，小黑石子也，似蛇黄而色黑，近 
处山中亦时有之。用以煮蟹，杀腥气；煎炼桐油，收水气；涂剪剪灯，则灯自断也。 
【气味】甘，平，无毒。 
颂曰∶咸，寒。伏硫黄。 
【主治】金疮折伤内损，止痛，生肌肉（《开宝》）。消肿毒痈疽，醋磨敷之（苏颂）。收 
湿气（时珍）。 
【发明】时珍曰∶按《雷 炮炙论》序云∶无名止楚，截指而似去甲毛。崔 《外丹本 
草》云∶无名异，阳石也。昔人见山鸡被网损其足，脱去，衔一石摩其损处，遂愈而去。乃 
取其石理伤折，大效，人因傅之。 
【附方】新十一。 
打伤肿痛∶无名异为末，酒服，赶下四肢之末，血皆散矣。（《集验方》） 
损伤接骨∶无名异、甜瓜子各一两，乳香、没药各一钱。为末。每服五钱，热酒调服， 
小儿三钱。服毕，以黄米粥涂纸上，掺左顾牡蛎末裹之，竹篦夹住。（《多能鄙事》） 
临杖预服∶无名异末，临时温服三、五钱，则杖不甚痛，亦不甚伤。（《谈野翁试效方》） 
赤瘤丹毒∶无名异末，葱汁调涂，立消。（《简便方》） 
痔漏肿痛∶无名异炭火 红，米醋淬七次，为细末。以温水洗疮，绵裹箸头填末入疮口， 
数次愈。（《简便方》） 
天泡湿疮∶无名异末，井华水调服之。（《普济方》） 
疮溃烂∶无名异、虢丹细研，清油调搽。湿则干搽之。（《济急方》） 
股阴 ∶无名异二钱，麝香一字，研。酒半碗，午后空腹服，立效。（《多能鄙事》） 
拳毛倒睫∶无名异末，纸卷作捻，点灯吹杀熏之，睫自起。（《保命集》） 
消渴引饮∶无名异一两，黄连二两。为末，蒸饼丸绿豆大。 
每服百丸，以茄根、蚕茧煎汤送下。（《圣济录》） 
香港脚痛楚∶无名异末，化牛皮胶调涂之，频换。（《卫生易简方》） 



<目录>石部第九卷_金石之三

<篇名>蜜栗子

内容：（《纲目》） 
【集解】时珍曰∶蜜栗子生川、广、江、浙金坑中，状如蛇黄而有刺，上有金线缠之， 
色紫褐，亦无名异之类也。丹炉家采作五金匮药，制三黄。 
【主治】金疮折伤，有效（时珍）。 



<目录>石部第九卷_金石之三

<篇名>石钟乳

内容：（《本经》上品） 
【释名】公乳（《别录》）、虚中（《吴普》）、芦石《别录》）、鹅管石（《纲目》）、夏 
石（《别录》）、黄石砂（《药性》）。 
时珍曰∶石之津气，钟聚成乳，滴溜成石，故名石钟乳。芦与鹅管，象其空中之状也。 
【集解】《别录》曰∶石钟乳生少室山谷及泰山，采无时。 
普曰∶生泰山山谷阴处岸下，溜汁所成，如乳汁，黄白色，空中相通。二月、三月采， 
阴干。 
弘景曰∶第一出始兴，而江陵及东境名山石洞亦皆有。惟通中轻薄如鹅翎管，碎之如爪 
甲，中无雁齿，光明者为善。长挺乃有一、二尺者，色黄，以苦酒洗刷则白。《仙经》少用， 
而俗方所重。 
恭曰∶第一始兴，其次广、连、澧、朗、郴等州者，虽浓而光润，可受，饵之并佳。今 
峡州、青溪、房州三洞出者，亚于始兴。自余非其土地，不可轻服。多发淋渴。止可捣筛， 
白练裹之，合诸药草浸酒服之。陶云有一、二尺者，谬说也。 
思邈曰∶乳石必须土地清白光润，罗纹、鸟翮、蝉翼一切皆成，白者可用。其非土地者， 
慎勿服之，杀人甚于鸩毒。 
志曰∶别本注云∶凡乳生于深洞幽穴，皆龙蛇潜伏，或龙蛇毒瓦斯，或洞口阴阳不均，或 
通风气，雁齿涩，或黄或赤，乳无润泽，或煎炼火色不调，一煎以后不易水，则生火毒，服 
即令人发淋。又乳有三种∶石乳者，其山洞纯石，以石津相滋，阴阳交备，蝉翼纹成，其性 
温；竹乳者，其山洞遍生小竹，以竹津相滋，乳如竹状，其性平；茅山之乳者，其山有土石 
相杂，遍生茅草，以茅津相滋为乳，乳色稍黑而滑润，其性微寒。一种之中，有上、中、下 
色，皆以光泽为好。余处亦有，不可轻信。 
炳曰∶如蝉翅者上，爪甲者次，鹅管者下。明白而薄者，可服。 
颂曰∶今道州江华县及连、英、韶、阶、峡州山中皆有之。生岩穴阴处，溜山液而成， 
空中相通，长者六、七寸，如鹅翎管状，色白微红。唐李补阙炼乳法云∶取韶州钟乳，无问 
浓薄，但令颜色明净光泽者，即堪入炼，惟黄、赤二色不任用。柳宗元书亦云∶取其色之美 
而已，不必惟土之信。是此药所重，惟在明白者，不必如上所说数种也。今医家但以鹅管中 
空者为最。又《本经》中品载殷 云∶钟乳根也。孔公 ，殷 根也。石花、石床并与殷 
同。又有石脑，亦钟乳之类。凡此五种，医家亦复稀用，但用钟乳尔。 
时珍曰∶按∶范成大《桂海志》所说甚详明。云桂林接宜、融山洞穴中，钟乳甚多。仰 
视石脉涌起处，即有乳床，白如玉雪，石液融结成者。乳床下垂，如倒数峰小山，峰端渐锐， 
且长如冰柱，柱端轻薄中空如鹅翎。乳水滴沥不已，且滴且凝，此乳之最精者，以竹管仰承 
取之。炼治家又以鹅管之端，尤轻明如云母爪甲者为胜。 
【修治】 曰∶凡使勿用头粗浓并尾大者，为孔公石，不用。色黑及经大火惊过，并久 
在地上收者，曾经药物制者，并不得用。须要鲜明、薄而有光润者，似鹅翎筒子为上，有长 
五、六寸者。凡修事法∶钟乳八两，用沉香、零陵香、藿香、甘松、白茅各一两，水煮过， 
再煮汁，方用煮乳，一伏时漉出。以甘草、紫背天葵各二两同煮，漉出拭干，缓火焙之，入 
臼杵粉，筛过入钵中。令有力少壮者二、三人不住研，三日三夜勿歇。然后以水飞澄，过绢 
笼，于日中晒干，入钵再研二万遍，乃以瓷盒收之。 
慎微曰∶《太清经》炼钟乳法∶取好细末置金银器中，瓦一片密盖，勿令泄气，蒸之， 
自然化作水也。 
李补阙炼乳法见后。 
【气味】甘，温，无毒。普曰∶神农∶辛；桐君、黄帝、医和∶甘；扁鹊∶甘，无毒。 
权曰∶有大毒。 
之才曰∶蛇床为之使。恶牡丹、玄石、牡蒙。畏紫石英、 草。忌羊血。 
时珍曰∶《相感志》云∶服乳石，忌参、术，犯者多死。 
土宿真君曰∶钟乳产于阳洞之内，阳气所结，伏之可柔五金。麦门冬、独蒜、韭实、胡 
葱、胡荽、猫儿眼草，皆可伏之。 
【主治】咳逆上气，明目益精，安五脏，通百节，利九窍，下乳汁（《本经》）。益气， 
补虚损，疗脚弱疼冷，下焦伤竭，强阴。久服延年益寿，好颜色，不老，令人有子。不炼服 
之，令人淋（《别录》）。主泄精寒嗽，壮元气，益阳事，通声（甄权）。补五劳七伤（大明）。 
补髓，治消渴引饮（青霞子）。 
【发明】慎微曰∶柳宗元《与崔连州书》云∶草木之生也依于土，有居山之阴阳，或近 
木，或附石，其性移焉。况石钟乳直产于石，石之精粗疏密，寻尺特异，而穴之上下，土之 
浓薄，石之高下不可知；则其依而产者，固不一性。然由其精密而出者，则油然而清，炯然 
而辉，其窍滑以夷，其肌廉以微，食之使人荣华温柔，其气宣流，生胃通肠，寿考康宁。其 
粗疏而下者，则奔突结涩，乍大乍小，色如枯骨，或类死灰，奄悴不发，丛齿积 ，重浊顽 
璞，食之使人偃蹇壅郁，泄火生风，戟喉痒肺，幽关不聪，心烦喜怒，肝举气刚，不能平和。 
故君子慎取其色之美，而不必惟土之信，以求其至精，凡为此也。 
震享曰∶石钟乳为剽悍之剂。《内经》云∶石药之气悍，仁哉言也。凡药气之偏者，可 
用于暂而不可久，夫石药又偏之甚者也。自唐时太平日久，膏粱之家惑于方士服食致长生之 
说，以石药体浓气浓，习以成俗，迨宋至今，犹未已也。斯民何辜，受此气悍之祸而莫之能 
救，哀哉！本草赞其久服延年之功，柳子浓又从而述美之，予不得不深言也。 
时珍曰∶石钟乳，乃阳明经气分药也，其气 疾，令阳气暴充，饮食倍进，而形体壮盛。 
昧者得此自庆，益肆淫 ，精气暗损，石气独存，孤阳愈炽。久之营卫不从，发为淋渴，变 
为痈疽，是果乳石之过耶？抑人之自取耶？凡人阳明气衰，用此合诸药以救其衰，疾平则止， 
夫何不可？五谷五肉久嗜不已，犹有偏绝之弊，况石药乎？《种树书》云∶凡果树，作穴纳 
钟 
乳末少许固密，则子多而味美。纳少许于老树根皮间，则树复茂。信然，则钟乳益气、令人 
有子之说，亦可类推。但恐嗜欲者未获其福，而先受其祸也。然有禀赋异常之人，又不可执 
一而论。张杲《医说》载∶武帅雷世贤多侍外家，常饵砂、母、钟乳，日夜煎炼，以济其欲。 
其外家父苦寒泄不嗜食，求丹十粒服之，即觉脐腹如火，少焉热狂，投井中，救出遍身发紫泡， 
数日而死；而世贤服饵千计，了无病恼，异哉！沈括《笔谈》载∶夏英公性豪侈，而禀赋异 
于人。才睡即身冷而僵如死者，常服仙茅、钟乳、硫黄，莫知纪极。每晨以钟乳粉入粥食之。 
有小吏窃食，遂发疽死。此与终身服附子无恙者，同一例也。沈括又云∶医之为术，苟非得 
之于心，未见能臻其妙也。如服钟乳，当终身忌术，术能动钟乳也。然有药势不能蒸，须要 
其动而激发者。正如火少，必借风气鼓之而后发；火盛则鼓之反为害。此自然之理也。凡服 
诸药，皆宜仿此。又《十便良方》云；凡服乳人，服乳三日，即三日补之；服乳十日，即十 
日补之。欲饱食，以牛、羊、獐、鹿等骨煎汁，任意作羹食之。勿食仓米、臭肉，及犯房事。 
一月后精气满盛，百脉流通，身体觉热，绕脐肉起，此为得力，可稍近房事，不可频数，令 
药气顿竭，弥更害人，戒之慎之！名之为乳，以其状人之乳也。与神丹相配，与凡石迥殊， 
故乳称石。语云∶上士服石服其精，下士服石服其滓。滓之与精，其力远也。此说虽明快， 
然须真病命门火衰者宜之，否则当审。 
【附方】新十一。李补阙服乳法∶主五劳七伤，咳逆上气，治寒嗽，通音声，明目益精， 
安五脏，通百节，利九窍，下乳汁，益气补虚损，疗脚弱疼冷，下焦伤竭，强阴，久服延年 
益寿不老，令人有子。取韶州钟乳，无问浓薄，但颜色明净光泽者，即堪入炼；惟黄、赤二 
色，不任用。置于金、银器中，大铛着水，沉器煮之，令如鱼眼沸，水减即添。乳少，三日 
三夜；乳多，七日七夜。候干，色变黄白即熟。如疑生，更煮满十日最佳。取出去水，更以 
清水煮半日，其水色清不变即止，乳无毒矣。入瓷钵中，玉槌着水研之。觉干涩，即添水， 
常令如稀米泔状。研至四、五日，揩之光腻，如书中白鱼，便以水洗之，不随水落者即熟， 
落者更研，乃澄取曝干。每用一钱半，温酒空腹调下，兼和丸散用。其煮乳黄浊水，切勿服。 
服之损人咽喉，伤肺，令人头痛，或下利不止。其有犯者，但食猪肉解之。（孙真人《千金 
方》） 
钟乳煎∶治风虚劳损，腰脚无力，补益强壮。用钟乳粉炼成者三两，以夹练袋盛之，牛 
乳一大升，煎减三之一，去袋饮乳，分二服，日一作。不吐不利，虚冷人微溏无苦。一袋可 
煮三十度，即力尽，别作袋。每煎讫，须濯净，令通气。其滓和面喂鸡，生子食之。此崔尚 
书方也。（孙真人《千金翼》） 
钟乳酒∶安五脏，通百节，利九窍，主风虚，补下焦，益精明目。钟乳炼成粉五两，以 
夹练袋盛之，清酒六升，瓶封，汤内煮减三之二，取出添满，封七日，日饮三合。忌房事、 
葱、豉、生食、硬食。（《外台秘要》） 
钟乳丸∶治丈夫衰老，阳绝肢冷，少气减食，腰疼脚痹，下气消食，和中长肌。钟乳粉 
二两，菟丝子（酒浸焙）、石斛各一两，吴茱萸（汤泡七次，炒）半两。为末，炼蜜和丸梧 
子大。 
每服七丸，空心温酒或米汤下，日二服。服讫行数百步，觉胸口热，稍定即食干饭豆酱。忌 
食粗臭恶食，及闻尸秽等气。初服七日，勿为阳事，过七日乃可行，不宜伤多。服过半剂， 
觉有功，乃续服。此曹公卓方也。（《和剂局方》） 
元气虚寒∶方见阳起石下。 
一切劳嗽，胸膈痞满∶焚香透膈散∶用鹅管石、雄黄、佛耳草、款冬花等分。为末。每 
用一钱，安香炉上焚之，以筒吹烟入喉中，日二次。（《宣明》） 
肺虚喘急，连绵不息∶生钟乳粉（光明者）五钱，蜡三两（化和）。饭甑内蒸熟，研丸 
梧子大。每温水下一丸。（《圣济录》） 
吐血损肺∶炼成钟乳粉，每服二钱，糯米汤下，立止。（《十便良方》） 
大肠冷滑不止∶钟乳粉一两，肉豆寇（煨）半两。为末，煮枣肉丸梧子大。每服七十丸， 
空心米饮下。（《济生方》） 
乳汁不通∶气少血衰，脉涩不行，故乳少也。炼成钟乳粉二钱，浓煎漏芦汤调下。或与 
通草等分为末，米饮服方寸匕，日三次。（《外台秘要》） 
精滑不禁，大腑溏泄，手足厥冷。 
方见阳起石下。 



<目录>石部第九卷_金石之三

<篇名>孔公

内容：（《本经》中品） 
【释名】孔公石（《纲目》）、通石。 
时珍曰∶孔窍空通，附垂于石，如木之芽 ，故曰孔空 ，而俗讹为孔公尔。 
恭曰∶此 次于钟乳，状如牛羊角，中有孔通，故名通石。《别录》误以此为殷 之根 
，而俗犹呼为孔公 是也。 
【集解】《别录》曰∶孔公 ，殷 根也。青黄色，生梁山山谷。 
弘景曰∶梁山属冯翊郡，此即今钟乳床也，亦出始兴，皆大块，打破之。凡钟乳之类有 
三种，同一体。从石室上汁溜积久盘结者，为钟乳床，即孔公 也。 
其以次小 者，为殷 ，大如牛羊角，长一、二尺，今人呼此为孔公 也。殷 复溜， 
轻好者为钟乳。虽同一类，而疗体各异，贵贱悬殊。三种同根，而所生各处，当是随其土地 
为胜尔。 
保升曰∶钟乳之类凡五种∶钟乳、殷 、孔公 、石床、石花也。虽同一体，而主疗各 
异。 
颂曰∶孔公 、殷 既是钟乳同生，则有 处皆当有乳，今不闻有之。岂用之既寡，则 
采者亦稀乎？抑时人不知 中有乳，不尽采乎？不能尽究也。 
恭曰∶孔公 次于钟乳，《别录》误以为殷 之根。殷 即孔公 之根，俗人乃以孔公 
为殷 ，陶氏依之，以孔公 为钟乳床，非矣。 
时珍曰∶以姜石、通石二石推之，则似附石生而粗者，为殷 ；接殷 而生，以渐空通 
者，为孔公 ；接孔公 而生者，为钟乳。当从苏恭之说为优。盖殷 如人之乳根，孔公 
如乳房，钟乳如乳头也。 
【气味】辛，温，无毒。普曰∶神农∶辛；岐伯∶咸；扁鹊∶酸，无毒。 
大明曰∶甘，暖。 
权曰∶甘，有小毒。 
之才曰∶木兰为之使，恶细辛、术，忌羊血。 
【主治】伤食不化，邪结气恶，疮疽 痔，利九窍，下乳汁（《本经》）。 
男子阴疮，女子阴蚀，及伤食病，常欲眠睡（《别录》）。 
主腰冷膝痹毒瓦斯，能使喉声圆亮（甄权）。轻身充肌（青霞子）。 
【发明】弘景曰∶二 不堪丸散，只可水煮汤，并酒浸饮之，甚疗脚弱香港脚。 
【附方】新一。 
风气脚弱∶孔公 二斤，石斛五两，酒二斗，浸服。（《肘后方》） 



<目录>石部第九卷_金石之三

<篇名>殷

内容：（《本经》中品） 
【释名】姜石。 
时珍曰∶殷，隐也。生于石上，隐然如木之 也。 
恭曰∶此即孔公 根也，盘结如姜，故名姜石。俗人乃以孔公 为之，误矣。详孔公 
下。 
【集解】《别录》曰∶殷 ，钟乳根也。生赵国山谷，又梁山及南海，采无时。 
弘景曰∶赵国属冀州，亦出始兴。 
【气味】辛，温，无毒。 
之才曰∶恶防己，畏术。 
【主治】烂伤瘀血，泄痢寒热，鼠 症瘕结气，本经脚冷疼弱别录。熏筋骨弱并痔 ， 
及下乳汁（《大明》）。 
【发明】见孔公 下。 
【附录】石床（《唐本草》） 
恭曰∶味甘，温，无毒。酒渍服，与殷 同功。一名乳床，一名逆石，一名石笋。生钟 
乳堂中，采无时。钟乳水滴下凝积，生如笋状，久渐与上乳相接为柱也。陶谓孔公 为乳床， 
非也。殷 、孔公 在上，石床、石花在下，性体虽同，上下有别。 
石花（《唐本草》） 恭曰∶味甘，温，无毒。主腰脚风冷，渍酒服，与殷 同功。一名 
乳花。生乳穴堂中，乳水滴石上，散如霜雪者。三月、九月采之。 
大明曰∶壮筋骨，助阳道。 
宗 曰∶石花白色，圆如覆大马杓，上有百十枝，每枝各搓牙分歧如鹿角。上有细纹起 
，以指撩之，铮铮然有声。其体甚脆，不禁触击。多生海中石上，世方难得，家中曾得一本。 
本条所注皆非是。 
时珍曰∶石花是钟乳滴于石上迸散，日久积成如花者。苏恭所说甚明。寇宗 所说， 
乃是海中石梅石柏之类，亦名石花，不入药用，非本草石花，正自误矣。 
石骨 恭曰∶石骨，服之力胜钟乳，似骨，如玉坚润，生五石脂中。 



<目录>石部第九卷_金石之三

<篇名>土殷

内容：（《别录》下品） 
【释名】土乳（《唐本》）。 
志曰∶此则土脂液也，生于土穴，状如殷 ，故名。 
【集解】《别录》曰∶生高山崖上之阴，色白如脂，采无时。弘景曰∶此犹似钟乳、孔 
公之类，故亦有 名，但在崖上尔，今不知用。恭曰∶此即土乳也。出渭州鄣县三交驿西 
北坡平地土窟中，见有六十余坎，昔人采处。土人云∶服之亦同钟乳，而不发热。陶及本草 
云，生崖上，非也。 
时珍曰∶此即钟乳之生于山崖土中者，南方名山多有之。人亦掘为石山，货之充玩，不 
知其为土钟乳也。 
【气味】咸，平，无毒。 
【主治】妇人阴蚀，大热，干痂（《别录》）。 



<目录>石部第九卷_金石之三

<篇名>石脑

内容：（宋《嘉 》） 
【释名】石饴饼（《别录》）、石芝（《纲目》）、化公石。 
时珍曰∶其状如结脑，故名。昔有化公服此，又名化公石。 
【集解】《别录》曰∶石脑生名山土石中，采无时。 
弘景曰∶此石亦钟乳之类，形如曾青而白色黑斑，软易破。今茅山东及西平山并有之 
，凿土龛取出。 
恭曰∶出徐州宋里山，初在烂石中，入土一丈以下得之，大如鸡卵，或如枣许，触着即 
散如面，黄白色。土人号为握雪 石，云服之长生。 
保升曰∶苏恭引握雪 石为注，非矣。 
时珍曰∶按《抱朴子·内篇》云∶石脑芝生滑石中，亦如石中黄子状，但不皆有耳。打 
破大滑石千计，乃可得一枚。初破之，在石中五色光明而自得，服一升得长生。乃石芝也。 
《别录》所谓石脑及诸仙服食，当是此物也。苏恭所说本是石脑，而又以注握雪 石，误矣 
。握雪乃石上之液，与此不同。见后本条。 
【气味】甘，温，无毒。 
【主治】风寒虚损，腰脚疼痹，安五脏，益气（《别录》）。 
【发明】弘景曰∶俗方不见用，《仙经》有刘君导仙散用之。又《真诰》云∶李整采服， 
疗风痹虚损，而得长生。 
恭曰∶隋时化公所服，亦名石脑。 
时珍曰∶《真诰》载姜伯真在大横山服石脑，时时使人身热而不渴，即此。 



<目录>石部第九卷_金石之三

<篇名>石髓

内容：（《拾遗》） 
【集解】藏器曰∶石髓，生临海华盖山石窟。土人采取澄淘如泥，作丸如弹子，有白有 
黄弥佳。 
时珍曰∶按《列仙传》言∶ 疏煮石髓服，即钟乳也。《仙经》云∶神山五百年一开， 
石髓出，服之长生。王列入山见石裂，得髓食之，因撮少许与嵇康，化为青石。《北史》云∶ 
龟兹北大山中，有如膏者，流出成川，行数里入地，状如醍醐，服之齿发更生，病患服之皆 
愈。《方镇编年录》云∶高展为并州判官，一日见砌间沫出，以手撮涂老吏面，皱皮顿改， 
如少年色。展以为神药，问承天道士。道士曰∶此名地脂，食之不死。乃发砌，无所见。此 
数说皆近石髓也。 
【气味】甘，温，无毒。 
【主治】寒热，羸瘦无颜色，积聚，心腹胀满，食饮不消，皮肤枯槁，小便数疾，癖块， 
腹内肠鸣，下痢，腰脚疼冷性壅，宜寒瘦人（藏器）。 



<目录>石部第九卷_金石之三

<篇名>石脑油

内容：（宋《嘉 》） 
【校正】并入《拾遗》石漆。 
【释名】石油（《纲目》）、石漆（《拾遗》）、猛火油、雄黄油、硫黄油（《纲目》）。 
【集解】禹锡曰∶石脑油宜以瓷器贮之。不可近金银器，虽至完密，直尔通过。道家多 
用，俗方不甚须。 
宗 曰∶真者难收，多渗蚀器物。入药最少。烧炼家研生砒入油，再研如膏，入坩锅内 
，瓦盖置火上，俟油泣尽出之，又研又入油，又上火炼之，砒即伏矣。 
时珍曰∶石油所出不一，出陕之肃州、 州、延州、延长，广之南雄，以及缅甸者，自 
石岩流出，与泉水相杂，汪汪而出，肥如肉汁。土人以草挹入缶中，黑色颇似淳漆，作雄硫 
气。土人多以燃灯甚明，得水愈炽，不可入食。其烟甚浓，沈存中宦西时，扫其煤作墨，光 
黑如漆，胜于松烟。张华《博物志》载∶延寿县南山石泉注为沟，其水有脂，挹取着器中， 
始黄后黑如凝膏，燃之极明，谓之石漆。段成式《酉阳杂俎》载∶高奴县有石脂水，腻浮水 
上如漆，采以膏车及燃灯。康誉之《昨梦录》载∶猛火油出高丽东，日烘石热所出液也，惟 
真琉璃器可贮之。入水涓滴，烈焰遽发；余力入水，鱼鳖皆死。边人用以御敌。此数说，皆 
石脑油也。国朝正德末年，嘉州开盐井，偶得油水，可以照夜，其光加倍。沃之以水则焰弥 
甚，扑之以灰则灭。作雄硫气，土人呼为雄黄油，亦曰硫黄油。近复开出数井，官司主之。 
此亦石油，但出于井尔。盖皆地产雄、硫、石脂诸石，源脉相通，故有此物。王冰谓龙火得 
湿而焰，遇水而燔，光焰诣天，物穷方止，正是此类，皆阴火也。 
【气味】辛、苦，有毒。独孤滔曰∶化铜，制砒。 
【主治】小儿惊风，化涎，可和诸药作丸散（《嘉 》）。 
涂疮癣虫癞，治针、箭入肉药中用之（时珍）。 
【发明】时珍曰∶石油气味与雄、硫同，故杀虫治疮。其性走窜，诸器皆渗，惟瓷器、 
琉璃不漏。故钱乙治小儿惊热膈实，呕吐痰涎，银液丸中，用和水银、轻粉、龙脑、蝎尾、 
白附子诸药为丸，不但取其化痰，亦取其能透经络、走关窍也。 
【附录】地溲 时珍曰∶沟涧流水，及引水灌田之次，多有之。形状如油，又如泥，色 
如黄金，甚腥烈。冬月收取，以柔铁烧赤投之二、三次，刚可切玉。 



<目录>石部第九卷_金石之三

<篇名>石炭

内容：（《纲目》） 
【释名】煤炭、石墨、铁炭、乌金石（《纲目》）、焦石。 
时珍曰∶石炭即乌金石，上古以书字，谓之石墨，今俗呼为煤炭，煤、墨音相近也。《 
拾遗记》言焦石如炭，《岭表录》言康州有焦石穴，即此也。 
【集解】时珍曰∶石炭南北诸山产处亦多，昔人不用，故识之者少。今则人以代薪炊爨， 
炼铁石，大为民利。土人皆凿山为穴，横入十余丈取之。有大块如石而光者，有疏散如炭 
末者，俱作硫黄气，以酒喷之则解。入药用坚块如石者。昔人言夷陵黑土为劫灰者，即此疏 
散者也。《孝经·援神契》云∶王者德至山陵，则出黑丹。《水经》言∶石炭可书，燃之难尽， 
烟气中人。《酉阳杂俎》云∶无劳县出石墨，爨之弥年不消。《夷坚志》云∶彰德南郭村井 
中产石墨。宜阳县有石墨山， 阳县有石墨洞。燕之西山，楚之荆州、兴国州，江西之庐山、 
袁州、丰城、赣州，皆产石炭，可以炊爨。并此石也。又有一种石墨，舐之粘舌，可书字画 
眉，名画眉石者，即黑石脂也。见石脂下。 
【气味】甘、辛，温，有毒。 
时珍曰∶人有中瓦斯毒者，昏瞀至死，惟饮冷水即解。 
独孤滔曰∶去锡晕，制三黄、 砂、硝石。 
【主治】妇人血气痛，及诸疮毒，金疮出血，小儿痰痫（时珍）。 
【附方】新五。 
金疮出血∶急以石炭末浓敷之。疮深不宜速合者，加滑石。（《医学集成》） 
误吞金银及钱，在腹中不下者。光明石炭一杏核大，硫黄一皂子大。为末，酒下。（《普 
济方》）腹中积滞∶乌金石（即铁炭也）三两，自然铜（为末醋熬）一两，当归一两，大黄 
（童尿 
浸晒）一两。为末。每服二钱，红花酒一盏，童尿半盏，同调，食前服，日二服。（张子和 
《儒 
门事亲》）月经不通∶巴豆去油，如绿豆大三丸，以乌金石末一钱，调汤送下，即通。（《卫 
生易简方》）产后儿枕刺痛∶黑白散∶用乌金石（烧酒淬七次）、寒水石（ 为末）等分。每 
用 
粥饮服一钱半，即止，未止再服。（洁古《保命集》） 
【附录】然石 时珍曰∶曹叔雅《异物志》云∶豫章有石，黄色，如理疏，以水灌之便 
热，可以烹鼎，冷则再灌。张华谓之然石。高安亦有之。 



<目录>石部第九卷_金石之三

<篇名>锻石

内容：（《本经》下品） 
【释名】石垩（弘景）、垩灰（《本经》）、希灰（《别录》）、锻石（《日华》）、白虎（《纲 
目》）、矿灰（《纲目》）。 
【集解】《别录》曰∶锻石生中山川谷。 
弘景曰∶近山生石，青白色，作灶烧竟，以水沃之，即热蒸而解。俗名石垩。 
颂曰∶所在近山处皆有之，烧青石为灰也。又名石锻。有风化、水化二种∶风化者，取 
锻了石置风中自解，此为有力；水化者，以水沃之，热蒸而解，其力差劣。 
时珍曰∶今人作窑烧之，一层柴或煤炭一层在下，上累青石，自下发火，层层自焚而散。 
入药惟用风化、不夹石者良。 
【气味】辛，温，有毒。 
大明曰∶甘，无毒。独狐滔曰∶伏雄黄、硫黄、 砂，去锡晕。 
【主治】疽疡疥瘙，热气，恶疮癞疾，死肌堕眉，杀痔虫，去黑子息肉（《本经》）。疗 
髓骨疽（《别录》）。治 疥，蚀恶肉。止金疮血，甚良（甄权）。生肌长肉，止血，白癜 疡， 
瘢疵痔 ，瘿赘疣子。妇人粉刺，产后阴不能合。解酒酸，治酒毒，暖水脏，治气（大明）。 
堕胎（保升）。散血定痛，止水泻血痢，白带白淫，收脱肛阴挺，消积聚结核，贴口 ，黑 
须发（时珍）。 
【发明】弘景曰∶锻石性至烈，人以度酒饮之，则腹痛下利。古今多以构冢，用捍水而 
辟虫。故古冢中水洗诸疮，皆即瘥。 
恭曰∶《别录》及今人用疗金疮，止血大效。若五月五日采繁缕、葛叶、鹿活草、槲叶 
、芍药、地黄叶、苍耳叶、青蒿叶，合锻石捣，为团如鸡卵，曝干末，以疗疮生肌大妙，神 
验。权曰∶止金疮血，和鸡子白、败船茹甚良。不入汤饮。 
颂曰∶古方多用合百草团末，治金疮殊胜。今医家或以腊月黄牛胆汁搜和，纳入胆中风 
干，研用，更胜草药者。古方以诸草杂锻石熬煎，点疣痣黑子。丹灶家亦用之。 
时珍曰∶锻石，止血神品也。但不可着水，着水即烂肉。 
【附方】旧十四，新三十二。 
人落水死∶裹锻石纳下部中，水出尽即活。（《千金方》） 
痰厥气绝，心头尚温者∶千年锻石一合。水一盏，煎滚去清水，再用一盏煎极滚，澄清 
灌之。少顷痰下自愈。（《集玄方》） 
中风口 ∶新锻石醋炒，调如泥，涂之。左涂右，右涂左，立便牵正。（寇氏《衍义》） 
风牙肿痛∶二年锻石、细辛等分。研。搽即止。（《普济方》） 
虫牙作痛∶矿灰，沙糖和，塞孔中。（《普济方》） 
风虫牙痛∶百年陈锻石（为末）四两，蜂蜜三两。拌匀，盐泥固济，火 一日，研末。 
擦 
牙神效。名神仙失笑散。（张三丰方） 
干霍乱病∶千年锻石，沙糖水调服二钱，或淡醋汤亦可。名落盏汤。（《摘玄方》） 
偏坠气痛∶陈锻石（炒）、五倍子、山栀子等分。为末。面和醋调，敷之，一夜即消。（《医 
方摘要》） 
妇人血气∶方见兽部猪血下。 
产后血渴不烦者∶新锻石一两，黄丹半钱。渴时浆水调服一钱。名桃花散。（张洁古《活 
法机要》） 
白带白淫∶风化锻石一两，白茯苓三两。为末。糊丸梧子大。每服二、三十丸，空心米 
饮下，绝妙。（《集玄方》） 
水泻不止∶方同上。 
酒积下痢∶锻石五两，水和作团，黄泥包， 一日夜，去泥为末，醋糊丸梧子大。每服 
三十丸，姜汤空心下。（《摘玄方》） 
血痢十年∶锻石三升熬黄，水一斗投之，澄清。一服一升，日三服。（崔知悌方） 
虚冷脱肛∶锻石烧热，故帛裹坐，冷即易之。（《圣惠方》） 
产门不闭，产后阴道不闭，或阴脱出。锻石一斗熬黄，以水二斗投之，澄清，熏。（《肘 
后方》） 
产门生合不开∶用铜钱磨利割开，以陈锻石敷之，即愈。（《通变方》） 
腹胁积块∶风化锻石半斤，瓦器炒极热，入大黄末一两，炒红取起，入桂末半两，略烧， 
入米醋和成膏，摊绢上贴之。内服消块药，甚效。（《丹溪心法》） 
疟疾寒热，一日一发或二、三发，或三日一发。古城锻石二钱，头垢、五灵脂各一钱。 
研末，饭丸皂子大。每服一丸，五更无根水下，即止。（《集玄方》） 
老小暴嗽∶锻石一两，蛤粉四钱，为末，蒸饼丸豌豆大，焙干。每服三十丸，温齑汁下。 
（《普济方》） 
猝暴吐血∶锻石于刀头上烧研，井水下二钱。（《普济方》） 
发落不止，乃肺有劳热，瘙痒。用锻石三升，水拌炒焦，酒三升浸之。每服三合，常令 
酒气相接，则新发更生，神验。（《千金翼》） 
染发乌须∶矿灰一两，水化开，七日，用铅粉一两研匀，好醋调搽，油纸包一夜。先以 
皂角水洗净乃用。（《集玄方》） 
身面疣目∶苦酒浸锻石，六、七日，取汁频滴之，自落。（《千金方》） 
面 疣痣∶水调矿灰一盏，好糯米全者，半插灰中，半在灰外，经宿米色变如水精。先 
以针微拨动，点少许于上，经半日汁出，剔去药，不得着水，二日而愈也。（《集玄方》） 
疣痣瘤赘∶锻石一两，用桑灰淋汁熬成膏。刺破点之。（《普济方》） 
痈疽瘀肉∶锻石半斤，荞麦秸灰半斤，淋汁煎成霜，密封。每以针画破涂之，自腐。（《普 
济方》） 
疔疮恶肿∶锻石、半夏等分，为末，敷之。（《普济方》） 
脑上痈疖∶锻石入饭内捣烂，合之。（李楼《奇方》） 
痰核红肿寒热，状如瘰 。锻石火 为末，以白果肉同捣，贴之。蜜调亦可。（《活人 
心统》） 
KT 肿痛∶醋调锻石敷之。 
（《简便方》） 
多年恶疮∶多年锻石，研末，鸡子清和成块， 过再研，姜汁调敷。（《救急方》） 
疮不合∶古冢中锻石，浓敷之。（《千金方》） 
痔疮有虫∶古锻石、川乌头（炮）等分。为末，烧饭丸梧子大。每服二、三十丸，白汤 
下。 
（《活法机要》） 
疥疮有虫∶锻石淋汁，洗之数次。（孙真人方） 
血风湿疮∶千年陈锻石研搽，痛即止，疮即愈，神效。（蔺氏方） 
火焰丹毒∶醋和锻石，涂之，或同青靛涂。（《摘玄方》） 
猝发风疹∶醋浆，和锻石涂之，随手灭。元希声侍郎秘方也。（《外台秘要》） 
夏月痱 ∶锻石（ ）一两，蛤粉二两，甘草一两。研，扑之。（《集玄方》） 
汤火伤灼∶年久锻石，敷之。或加油调。（《肘后方》） 
杖疮肿痛∶新锻石，麻油调搽，甚妙。（《集简方》） 
刀刃金疮∶锻石裹之，定痛止血，又速愈。疮深不宜速合者，入少滑石敷之。 
（《肘后方》）误吞金银或钱，在腹内不下。锻石、硫黄一皂子大。同研为末。酒调服之。 
（孙用和《秘宝方》） 
马汗入疮∶锻石敷之。（《摘玄方》） 
蝼蛄咬人∶醋和锻石涂之。（《圣惠方》） 
蚯蚓咬人，其毒如大风，眉须皆落。以锻石水浸之，良。（《经验方》） 
古墓中锻石（名地龙骨） 
【主治】顽疮 疮，脓水淋漓，敛诸疮口。棺下者尤佳（时珍）。 
船油锻石，名水龙骨。 
【主治】金疮跌扑伤损，破皮出血，及诸疮 ，止血杀虫（时珍）。 
【附方】新三。 
软疖不愈∶烂船底油锻石，研末。油调敷之。（胡氏方） 
下体癣疮∶ 船灰、牛粪，烧烟熏之，一日一次，即安。（《医方摘玄》） 
血风 疮∶船上旧油灰，将泥作釜，火 过研末，入轻粉少许，苦茶洗净，敷之。忌食 
发物。（邓真人《经验方》） 



<目录>石部第九卷_金石之三

<篇名>石面

内容：（《纲目》） 
【集解】时珍曰∶石面不常生，亦瑞物也。或曰∶饥荒则生之。唐玄宗天宝三载，武威 
番禾县醴泉涌出，石化为面，贫民取食之。宪宗元和四年，山西云、蔚、代三州山谷间，石 
化为面，人取食之。宋真宗祥符五年四月，慈州民饥，乡宁县山生石脂如面，可作饼饵。仁 
宗嘉 七年三月，彭城地生面；五月，钟离县地生面。哲宗元丰三年五月，青州临朐、益都 
石皆化面，人取食之。搜集于此，以备食者考求云。 
【气味】甘，平，无毒。 
【主治】益气调中，食之止饥（时珍）。 



<目录>石部第九卷_金石之三

<篇名>浮石

内容：（《日华》） 
【校正】并入《拾遗》水花。 
【释名】海石（《纲目》）、水花。 
【集解】时珍曰∶浮石，乃江海间细沙、水沫凝聚，日久结成者。 
状如水沫及钟乳石，有细孔如蛀窠，白色，体虚而轻。今皮作家用磨皮垢甚妙。海中者， 
味咸，入药更良。 
《抱朴子》云∶烧泥为瓦，燔木为炭，水沫为浮石，此皆去其柔脆，变为坚刚也。《交 
州记》云∶海中有浮石，轻虚可以磨脚，煮水饮之止渴。即此也。 
【气味】咸，平，无毒。时珍曰∶小寒。 
【主治】煮汁饮，止渴，治淋，杀野兽毒（大明）。止咳（弘景）。去目翳（宗 ）。清 
金降 
火，消积块，化老痰（震亨）。消瘤瘿结核疝气，下气，消疮肿（时珍）。 
【发明】藏器曰∶水花主远行无水止渴，和苦栝蒌为丸，每旦服二十丸，永无渴也。 
震亨曰∶海石治老痰积块，咸能软坚也。 
时珍曰∶浮石乃水沫结成，色白而体轻，其质玲珑，肺之象也。气味咸寒，润下之用也 
。故入肺除上焦痰热，止咳嗽而软坚。清其上源，故又治诸淋。按余琰《席上腐谈》云∶肝 
属木，当浮而反沉；肺属金，当沉而反浮，何也？肝实而肺虚也。故石入水则沉，而南海有 
浮水之石；木入水则浮，而南海有沉水之香。虚实之反如此。 
【附方】新十二。 
咳嗽不止∶浮石末汤服，或蜜丸服。（《肘后方》） 
消渴引饮∶《本事方》∶浮石、舶上青黛等分，麝香少许，为末。温汤服一钱。又方∶白 
浮石、蛤粉、蝉壳等分，为末。鲫鱼胆汁七个，调服三钱，神效。 
血淋砂淋，小便涩痛∶用黄烂浮石为末。每服二钱，生甘草煎汤调服。（《直指方》） 
石淋破血∶浮石满一手，为末，以水三升，酢一升，和煮二升，澄清，每服一升。（《传信 
适用方》） 
小肠疝气，茎缩囊肿者。 
《直指方》∶用浮石为末。每服二钱，木通、赤茯苓、麦门冬煎汤调下。丹溪方∶用 
海石、香附等分，为末。每服二钱，姜汁调下。 
头核脑痹，头枕后生痰核，正者为脑，侧者为痹。用轻虚白浮石烧存性，为末，入轻粉 
少许，麻油调，扫涂之。勿用手按，即涨。或加焙干黄牛粪尤好。亦治头 。（《直指方》） 
底耳有脓∶海浮石一两，没药一钱，麝香一字。为末。缴净吹之。（《普济方》） 
疳疮不愈∶海浮石（烧红，醋淬数次）二两，金银花一两，为末。每服二钱半，水煎服。 
病在上，食后；在下，食前。一年者，半年愈。（《儒门事亲》） 
疔疮发背∶白浮石半两，没药二钱半。为末，醋糊丸梧子大。每服六、七丸，临卧，冷 
酒下。（《普济方》） 
诸般恶疮∶方同上。 
【附录】晕石（《拾遗》） 藏器曰∶生海底，状如姜石，紫褐色，极紧似石，是咸水结 
成，自然生晕。味咸，寒，无毒。主石淋，磨汁饮之，亦烧赤投酒中饮。 



<目录>石部第九卷_金石之三

<篇名>石芝

内容：（《纲目》） 
【集解】葛洪曰∶芝有石、木、草、菌、肉五类，各近百种。道家有《石芝图》。石芝 
者，石象芝也。生于海隅名山岛屿之涯，有积石处。其状如肉，有头尾四足如生物，附于大 
石。赤者如珊瑚，白者如截肪，黑者如泽漆，青者如翠羽，黄者如紫金，皆光明洞彻。大者 
十余斤，小者三、四斤，须斋祭取之，捣末服。其类有七明九光芝，生临水高山石崖之间。 
状如盘碗，不过径尺，有茎连缀之，起三、四寸。有七孔者名七明，九孔者名九光，光皆如 
星，百步内夜见其光。常以秋分伺之，捣服方寸匕，入口则 然身热，五味甘美。得尽一斤， 
长生不老，可以夜视也。玉脂芝，生于有玉之山。玉膏流出，千百年凝而成芝。有鸟兽之形， 
色无常彩，多似玄玉、苍玉及水精。得而末之，以无心草汁和之，须臾成水。服至一升，长 
生也。石蜜芝生少室石户中。有深谷不可过，但望见石蜜从石户上入石偃盖中，良久辄有一 
滴。得服一升，长生不老也。石桂芝生石穴中，有枝条似桂树，而实石也。高尺许，光明而 
味辛。 
时珍曰∶神仙之说，渺茫不知有无；然其所述之物，则非无也。贵州普定分司署内有假 
山，山间有树，根干枝条皆石，而中有叶如榴，袅袅茂翠，开花似桂微黄。嘉靖丁巳，佥事 
焦希程赋诗纪之，以比康于断松化石之事，而不知其名。时珍按《图》及《抱朴子》之说， 
此乃石桂芝也。海边有石梅，枝干横斜，石柏，叶如侧柏，亦是石桂之类云。 
【主治】诸芝捣末，或化水服，令人轻身长生不老（葛洪）。 